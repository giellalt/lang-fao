.

Útbúgving, gransking, vinnulív og sjálvstýri.

.
.

                             Føroyskur førleiki.

.

                                  Álit til
          landsstýrismannin í undirvísingar- og granskingarmálum og
                  til landsstýrismannin í sjálvstýrismálum
                          í sambandi við ráðlegging
           av útbúgvingar- og granskingarpolitikki í framtíðini og
                   í  sambandi við sjálvstýrisverkætlanina.

.
.

.
.

                                   Formæli.

Nevndin,  sum  hevur   skrivað   hesa   frágreiðing   um   útbúgvingar-   og
granskingarpolitikk, hevur  hildið  uppgávu  sína  vera  at  virka  sum  ein
hugskotsgrunnur, sum landsstýrismaðurin kann oysa av. Tær til-ráðingar,  sum
nevndin leggur fram, eru hugskot til landsstýrismannin í  undirvísingar-  og
granskingarmálum at arbeiða meira við. Eisini tænir frágreiðingin  fyri  ein
part sum útgreiningar  o.a.  til  landsstýrismannin  í  sjálvsstýrismálum  í
sambandi við sjálvsstýrisverkætlanina.

Nevndin hevur í sínum arbeiði, mest møguligt, valt at hildið seg  til  meira
verulig tilmæli, heldur enn háfloygdar framferðarhættir  (strategiir),  fyri
í størst møguligan mun at virka fyri, at tað, sum  mælt  verður  til,  hevur
møguleika at verða framt.

Frágreiðingin er í tveimum. Í fyrra bindi  eru  tilráðingar  og  tilmæli,  í
seinna bindi eru  frágreiðingar,  skjøl  o.tíl.  Skjølini  í  bindi  II  eru
skipað á sama hátt sum tættirnir í bindi I. Hetta  skuldi  kunnað  ført  við
sær, at um lesarin kemur fram á eitthvørt, sum  hann  kundi  hugsað  sær  at
fingið meira at vita um, kann hann  finna  nágreiniligari  tilfar  í  seinna
bindi.

Bind I er býtt í ein tilmælispart, sum vísir á, hvørji  tilmæli  nevndin  er
komin fram til. Hesin partur tekur  eisini  saman  um.  Síðani  kemur  sjálv
frágreiðingin.  Verður  bert  tilmælisparturin  lisin,  fær   lesarin   eina
heildarmynd av frágreiðingini uttan at  kenna  til  smálutirnar  aftan  fyri
tilmælini.

Tilmælini í  kap.  7  eru  løgd  út  á  heimasíðuna  hjá  Undirvísingar-  og
Mentamálastýrinum (www.umms.fo) saman við sjálvari frágreiðingini,  soleiðis
at áhugaðir lesarar kunnu gera sínar  viðmerkingar  til  tilmælini.  Í  tann
mun,  tað  ber  til,  vilja  nevndarlimirnir   svara   møguligum   ivamálum,
spurningum o.tíl.

Nevndin verður sett
Í  mai  1997  setti   táverandi   landsstýrismaður   í   undirvísingar-   og
granskingarmálum,   Eilif   Samuelsen,   eina   nevnd,   sum   varð    nevnd
útbúgvingarpolitikknevndin   –    stytt    ÚBPN.    Nevndin    fekk    henda
arbeiðssetningin.

”Landsstýrismaðurin í undirvísingarmálum heitir á tygum um at  gerast  limur
í nevnd, sum ska.

gera landsstýrismanninum í undirvísingar- og granskingarmálum tilráðing  um,
hvussu ein tíðarhóskandi útbúgvingarpolitikkur kann orðast og fremjast,  sum
skal  fevna  um  øll   føroysk   útbúgvingartilboð   (undir   hesum   eisini
vaksnamannaútbúgvingar, hægri  útbúgvingar  og    gransking)  og  samansjóða
hesi tilboð við teir útbúgvingarmøguleikar, sum  føroyingar  hava  uttanfyri
Føroya.

vísa á, hvørjar útbúgvingar vit eiga at leggja dent á í framtíðin.

lýsa sambandið  millum  útbúgving,  gransking  og  vinnulív  við  atliti  at
tørvinum á vinnulívs- relateraðum útbúgvingartilboðum  og  granskingarøkjum,
sum eru til frama fyri føroysku       vinnuna  og  føroyska  samfelagið  sum
heil.

vísa á, hvussu ein framtíðar føroysk útbúgvingarskipan  í  formi,  innihaldi
og krøvum eigur at   verða skipað, so hon lýkur tey krøv, sum  norðurlendsku
grannalond okkara og onnur  evropeisk lond seta til nútíðar útbúgvingar,  og
harvið eisini tryggjar mobilitetin hjá tí einstaka lesandi í  einum  altjóða
útbúgvingarhøpi.

Nevndin varð sett saman soleiðis.

Petur Petersen, formaður.
Karin Toftegaard (Karin fór til Danmarkar og í hennara stað kom  Maria  Róin
í sept. 1998).
Jóan Pauli Joensen (Jóan Pauli fór til Noregs og í  hansara  stað  kom  Arne
Nørrevang. Móti endanum av 1998 fór Arne frá sum rektari  á  Fróðskaparsetri
Føroya og  í  hansara  stað  kom  nýggi  rektarin,  Malan  Marnersdóttir,  í
byrjanini av 1999).
Arne Poulsen.
Kjartan Hoydal.
Ronnie Thomasen.
og Claus Reistrup og Ingibjørg Berg sum skrivarar.

Nevndin hevði sín fyrsta fund tann 20. august 1997,  har  landsstýrismaðurin
í undirvísingar- og granskingarmálum eisini var  til  staðar.  Síðani  hevur
nevndin havt  18  nevndarfundir,  seinast  4.  mai  1999.  Nevndin  hevur  í
sambandi við nevndarfundirnar vitjað virkir, stovnar og skúlar fyri  at  fáa
størri innlit í tað virkisøki, sum hesi virka undir,  fyri  betur  at  kunna
røkka arbeiðssetningi nevndarinnar.

Á fyrsta nevndarfundi varð nevndin býtt í  tríggjar  undirnevndir,  ið  hvør
skuldi taka sær av at skriva um ávís evni í arbeiðssetninginum.

Arbeiðssetningurin, ið er sera vítt orðaður, gjørdi, at  nevndin  við  hvørt
hevði trupult við at liva upp til hann í  sínari  heild,  tí  at  tað  hevði
kravt nógva orku og hevði tikið langa tíð at komið á mál.  Nevndin  arbeiddi
við at gera ávísar avmarkingar í arbeiðinum.


Nýggjur arbeiðssetningur.
Í  januar  1999  sendi  núverandi  landsstýrismaður  í   undirvísingar-   og
granskingarmálum, Signar á Brúnni, nevndini eitt skriv, har  hann  heitti  á
nevndina um at leggja upp fyri  sjálvstýrisverkætlanini.  Landsstýrismaðurin
í undirvísingar- og granskingarmálum hevði, saman við landsstýrismanninum  í
sjálvsstýrismálum, gjørt av at heita á nevndina um at  arbeiða  eftir  einum
broyttum arbeiðssetningi. Nevndin viðgjørdi uppleggið og samtykti at  broyta
arbeiðssetningin samsvarandi áheitanini.

Nýggi arbeiðssetningurin er soljóðandi.

”1.   Stutt   lýsing   og    meting    av    føroyskum    útbúgvingar-    og
granskingarpolitikki higartil.

2. Høvuðsendamál í einum framtíðar útbúgvingar- og granskingarpolitikki:
   • Orðing av hugsjónarligum støði og høvuðsraðfesting fyri ein  føroyskan
     útbúgvingar- og granskingarpolitik.

3. Útbúgving, gransking og vinnulív
   •  Sambandið  millum  bókligar  og  vinnuligar  útbúgvingar   –   millum
     lærustovnar, vinnulív, fyritøkur og stovnar
   • Sambandið millum grundgransking og endamálsgransking
   • Tørvurin á óheftum granskingar- og útbúgvingarstovnum
   •    Granskingarumhvørvi    í    Føroyum    og    møguleikarnir     fyri
     nýskapan/innovasjón
   • Granskingarumhvørvi og samskipan millum privata og almenna sektorin
   • Privat og almenn fígging av gransking og útbúgvingum
   • Eftirmetingarskipa.

4. Útbúgving, gransking og almenn fyrisiting
   • Tørvurin á útbúgving og gransking í  mun  til  almenna  fyrisiting  og
     almenna sektorin sum heild
   •  Granskingarumhvørvi  og  leiklutur  hjá  granskingini  innan  almenna
     fyrisiting og umsitin.

5. Altjóða samstarv innan gransking og útbúgving
   • Samstarv við einstøk lond, stovnar og felagsskapir
   • Luttøka í granskingarverkætlanum
   • Útbúgving og gransking innan norðurlendska samstarvið
   • Samstarv millum Føroyar og aðrar smátjóðir
   • Samstarv innan útbúgving og gransking í ES-høpi
   • Samstarv við altjóða felagsskapir og lond uttan fyri Evropa
   • Eftirmetingarskipa.

6. Útbúgvingarskipan og tilboð til hin einstaka
   •  Samanhangurin  í  útbúgvingarskipanini  frá  fólkaskúla  um  miðnáms-
     útbúgvingarnar til hægri lestur
   • Lívslong útbúgving til hin einstaka
   • Krøv og raðfestingar til útbúgvingartilboð  í  Føroyum  –  bókliga  og
     vinnuliga
   •  Útbúgvingartilboð  kring  landið  –  nýggir   útbúgvingarhættir   við
     kunningar-tøkni
   • Samansett útbúgving í Føroyum og uttanlands
   • Útbúgvingartilboð uttanlands
   • Tørvurin á altjóða skrivstovu í Føroyum, sum  ger  avtalur  við  onnur
     lond um útbúgving og vegleiðir hin einstaka
   • Framferðarhættir fyri, hvussu vit byggja upp nýggjar útbúgvingar
   • Eftirmetingarskipa.

7. Ítøkilig stig:
  Nevndin  skal  lýsa,  hvat  krevst  og  kann  setast  í  verk  í  samlaða
  útbúgvingar- og granskingarpolitikkinum:
  Verkseting:
   • Eftir stuttari tíð
   • Eftir lutfalsliga longri tíð (fáum árum)
   • Einans eftir umfatandi umleggingum og fyrireikingum og sum tískil taka
     munandi longri tíð.

8. Fíggjarligar metingar:
Nevndin skal ikki  gera  fíggjarfrøðiligt  arbeiði,  men  gera  metingar  um
fíggjarlig krøv til útbúgvingartilboð uttan fyri Føroyar, sum  eru  tilmæld.
Til dømis innan:
   • Nordplus
   • Fría atgongd til hægri útbúgvingar í Norðurlondum
   • ÚSUN
   • Avtalur við ES .

Ásett varð eisini í skrivinum frá landsstýrismanninum  í  sjálvsstýrismálum,
at nevndararbeiðið skuldi verða liðugt til 10. mai 1999 fyri at  kunna  koma
við í hvítbókina.  Nevndin  gjørdi  beinanvegin  greitt  arbeiðsbýti  millum
limirnar í ÚBPN við føstum fundum fram til 10. mai 1999.

Nevndararbeiðið hevur sum heild gingið væl, serliga tá ið hugsað verður  um,
at arbeiðssetningurin varð broyttur og tíðarfreistin gjørdist knøpp.

                             Tórshavn í mai 1999.

                                 Samanumtøka.

Alment.

Menningin frá ídnaðarsamfelag til  vitanarsamfelag  setur  nýggj   krøv  til
útbúgvingar og gransking okkara.  Altjóðagerðin  í  framleiðslu,  samskifti,
handli og skjóta menningin innan tøkni bera á sama borðið og  seta  krøv  um
at vera fakliga liðilig, lívlanga læru, sjálvstøðugt og skapandi  arbeiðslag
og kunnleika til at nýta nýggju samskiftistøknina.

Nevndin hevur roynt at kanna ónýttar møguleikar í okkara  undirvísingar-  og
granskingarskipan fyri at vísa  á  broytingar  og  ábøtur,  sum  kunnu  økja
virkisførið  og  tryggja  øllum  líka  góðar  ella  betri  møguleikar   fyri
útbúgving, sum í mest  framkomnu  londunum,  menningini  í  samfelagnum   og
vinnulívinum til frama.

Nevndin er komin til ta niðurstøðu, at góðir møguleikar eru fyri at økja  um
virkisførið og bøta og økja  um  tilboðini  um  útbúgving.  Innan  núverandi
fíggjarligu  karmarnar  í  undirvísingarverkinum  ber  til  við   skilagóðum
framhaldi í royndararbeiði at laga undirvísingarskipanina betur til  føroysk
viðurskifti og geva teimum, sum útbúgva seg, fleiri og  betri møguleikar.

Innan gransking hevur nevndin ítøkilig uppskot um at  samskipa  granskingina
í Føroyum og sambond  hennara  úteftir,  víðka  um  granskingarumhvørvið  og
gróðurseta vitan  og gransking betur í samfelagnum og  fáa  hana  at  stuðla
upp undir eitt meira fjøltáttað vinnulív í Føroyum.

Nevndin leggur stóran dent á hugtakið lívlong  læra,  sum  er  eitt  krav  í
nýggja vitanarsamfelagnum, men minnir samstundis á  týdningin  at  varðveita
og tryggja virðið av arbeiðsroyndunum hjá teimum,  sum  ikki  hava  formliga
útbúgving.


Frágreiðingin er í tveimum pørtum.  Sjálv  frágreiðingin  og  niðurstøðurnar
eru í fyrra bindi  við 8 kapitlum og  2  uppískoytum.  Í  seinna  bindi  eru
undirskjøl, hagtøl og frágreiðingar skipað eftir í somu kapitlum.

Teir einstøku kapitlarnir
Í fyrsta kapitli verða sett upp  yvirskipað  sjónarmið  og  høvuðsendamál  í
undirvísing og gransking.  Flest øll verða nærri lýst í hinum kapitlunum  og
tikin upp í tilmælunum í  kapitli 7.

Teir meira grundleggjandi  spurningarnir  í  undirvísing  verða  umrøddir  -
spurningastýrd      mótvegis      lærugreinstýrdari      undirvísing       -
undirvísingarformar,  skúlabyrjan  og   yvirgongdin   frá   fólkaskúla   til
miðnámsútbúgvingar, frá miðnámi til hægri útbúgvingar, so at   samanhangurin
í    undirvísingarskipanini    frá     bygdaskúlanum,     framhaldsskúlanum,
miðnámsskúlanum til Fróðskaparsetrið verður lýstur.   Eisini  verður  skotið
upp, at  undirvísingarverkið  út  um  uppgávuna  at  undirvísa  næmingum  og
lesandi fær uppgávuna at standa fyri at útvega vitan  til  øll  í  sonevndum
vitanardeplum.

Í   øðrum  kapitli  verður  greitt  frá  søguligu  gongdini   í   føroyskari
undirvísing og gransking í stórum dráttum.  Seinast  verður  ein  niðurstøða
gjørd um støðuna í føroyskari undirvísing og gransking júst nú.

Í triðja kapitli verður sambandið millum undirvísing, gransking og  vinnulív
lýst. Sambandið  millum gransking og nýskapan  verður  umrøtt  og  sambandið
millum bókligar og vinnuligar  útbúgvingar.  Hvørja  gransking  hava  vit  í
Føroyum í dag? Hvussu er sambandið millum grundgransking,  endamálsgransking
og menningararbeiði. Almenn og privat  fígging  av  granskingini  í  Føroyum
verður lýst og sammett við onnur lond og samskipan millum alment  og  privat
í  granskingini.  Í  hesum  kapitli  verður  skotið  upp   at   skipa   eitt
dygdarmenningararbeiði,   góðskukervi    og   innanhýsiseftirlit   í   øllum
undirvísingarverkinum.

4.   kapittul   gevur   grundir   fyri   at   geva   uppbygging   av   einum
granskingarumhvørvi innan samfelagvísindi eina høga raðfesting, serliga  við
atliti at almennari fyrisiting og leiklutinum  hjá  almenna  sektorinum  sum
heild. Skotið verður upp sum skjótast at  útvega  játtanir  til  upp  til  5
samfelagsgranskarar í Fróðskaparsetri Føroya.

5. kapittul  lýsir  altjóðasamstarv  innan  gransking  og  útbúgving.   Lýst
verður, hvar føroyingar lesa í dag,  og  møguleikarnir  fyri  at  føroyingar
betur kunnu nýta møguleikarnar at lesa í nógvum ymiskum londum verða  eisini
umrøddir.   Í  seinasta  parti  í  kapitlinum  verða    samstarvsmøguleikar,
serliga  í  norðurlendskum-  og  ES-høpi,  innan  undirvísing  og  gransking
lýstir.

Í 6. kapitli verða tilboðini  til  hin  einstaka   um  útbúgving  lýst  -  í
Føroyum og uttanlands. Samanhangurin í undirvísingarskipanini  og  sambandið
við lívlanga læru. Krøv til og raðfestingar av  útbúgvingartilboðunum  verða
umrødd  og  herundir  serliga  møguleikan  at  fara  undir   ávís   átaksøki
(kunningartøkni og biotøkni) og eisini at økja um tilboðini um hægri  lestur
í Føroyum.  Í hesum sambandi  verða  umrøddar  møguligar  bygnaðarbroytingar
innan gransking, serliga at skipa granskingina  í  deplar  og  á  tann  hátt
betur at nýta tað,  sum  er  í  Føroyum  av  gransking  og  samstundis  hava
møguleikan at raðfesta nýggj átaksøki.  Útbúgvingartørvurin  um  alt  landið
á   øllum   stigum   verður   viðgjørdur,   eisini   arbeiðsmarknaðar-    og
vaksnamannaútbúgvingar.  Seinast verða samstarvsmøguleikar  við  lærustovnar
í øðrum londum umrøddir og í hesum sambandi er  ítøkiligt  uppskot  um  eina
altjóða skrivstovu sum amboð til at tryggja  samstarv  millum  føroyskar  og
útlendskar lærustovnar og  tryggja føroyskum lesandi bestu  møguleikar  fyri
útbúgving.

Í 7. kapitli er drigið saman  frá  øllum  kapitlum  og  uppskot  til  víðari
mannagongdir  eftir stuttari tíð (upp til 3 ár), lutfalsliga longri  tíð  (3
-5 ár) og langa tíð (yvir 5 ár).

8. kapittul lýsir  nakrar fíggjarligar avleiðingar av at útvega  tilboð  til
føroysk lesandi uttan fyri Føroyar.


   Høvuðsendamál í einum framtíðar útbúgvingar- og granskingarpolitikki.

Ein  sterk  útbúgvingar-,  menningar-  og  granskingarskipan  er   eitt   av
týdningamestu amboðunum til at varðveita og økja um vælferðina í Føroyum  og
í framtíðini at skapa eitt livandi og mennandi samfelag hjá fólki  at  virka
í.

Føroyskir myndugleikar hava  bert  í  heilt  fá  ár  havt  fulla  ábyrgd  av
útbúgvingar-, menningar- og  granskingarmálum.  Málsøkið  varð  yvirtikið  í
1979, og í 1988 varð fulla fíggjarliga ábyrgdin yvirtikin við blokkinum.

Føroyar hava arvað eina skúlaskipan, sum er lagað til eitt samfelag, sum  er
100 ferðir størri enn  okkara.  Í  dag  er  henda  skipan  ofta  stirvin  og
óliðilig, og hon nýtir á ongan hátt teir  fyrimunir,  sum  eru  í  einum  so
lítlum samfelag sum tí føroyska. Vit hava eina  skipan, sum  í  okkara  høpi
ofta tykist vera avmarkandi, tí hon ikki  er  lagað  eftir  okkara  veruligu
fyrimunum.

Útbúgvingarpolitikknevndin  hevur  sett  sær  fyri  at   gjøgnumganga   alla
útbúgving og gransking í Føroyum og at orða yvirskipað  mál,  sum  gransking
og undirvísing eiga at seta sær fyri at røkka eftir ávísari tíð.

1 Endamál hjá útbúgvingar- og granskingarverkinum.

At geva øllum í Føroyum bestu møguleikar at mennast  persónliga  og  til  at
liva í einum demokratiskum og livandi samfelag,  sum  alla  tíðina  er  ført
fyri at laga seg til broyttar umstøður og nýggjar møguleikar  og  samstundis
styrkja føroyska samleika.

At bjóða øllum møguleika  at  útbúgva  seg  og  á  jøvnum  føti  menna  síni
verkligu, bókligu og skapandi evni alt lívið.

At skapa eitt vitanarstøði í samfelagnum, sum almenningur,  myndugleikar  og
vinnulív kunnu nýta sum grundarlag undir skilagóðum  avgerðum,  sum  tryggja
varandi loysnir.

At skipa fyri góðum sambandi millum  skúlar,  útbúgvingarstovnar,  almenning
og vinnulív.

At skapa øktar møguleikar hjá vinnulívinum við at byggja  upp  gransking  og
førleika  á  nýggjum  økjum,  sum  kunnu  verða  støði  undir  einum   meira
fjøltáttaðum føroyskum vinnulívi.

Í stuttum at skapa  góðar  og  mennandi  karmar  um  útbúgving,  menning  og
gransking, so vit fáa sum mest burtur úr størsta tilfeingi Føroya:  viti  og
áræði hjá fólkinum.

Formur:  Frá floksundirvísing til  fríari formar
 Skúlasløgini: barnaskúli, framhaldsdeild,  studentaskúli,  handilsskúli  og
tekniskur skúli eru beinleiðis yvirtikin fra donsku skúlaskipanini.  Eittans
undantakið er fiskivinnuskúlin. Tann danska skipanin er ein upp  á  seg  dýr
loysn, serliga fyri miðnámsskúlarnar. Góðar grundir eru fyri at leita  eftir
broyttari skúlaskipan og virkisførari skipanum.

Í  øllum skúlunum fer dastið av undirvísing  fram  í  føstum  flokkum.  Teir
tímatalvustýrdu flokstímarnir seta høvuðskarmarnar um undirvísingina frá  1.
til 12. (13.) skúlaár.

Eftir skipaðari ætlan eiga tær royndirnar, sum eru við at  næmingarnir  taka
størri ábyrgd av undirvísingarevnum, at verða  gjørdar  upp.  Tað  eigur  at
verða   sett   sum   mál   at   royna    aðrar    frálæruformar    og    fáa
undirvísingarformarnar liðiligari. Møguleikar eiga at vera  fyri  at  stovna
skúlar   uttan   fyri   almennu   skúlanar,   sum    kunnu    royna    aðrar
undirvísingarhættir. Næmingar og lesandi  eiga  at  fáa   størri  og  størri
ábyrgd av at leggja sína leið í  útbúgvingini.  Skulu  nóg  nógv  tilboð  um
miðnámsútbúgvingar vera um alt landið, er neyðugt at gera  tað  møguligt  at
skifta millum skúlasløgini, t.d. við  modulskipanum  í  felags  lærugreinum.
Fyrilestrar, bólkaundirvísing og aðrir frálæruhættir  eiga  at  koma  aftrat
floksundirvísingini.

Innihald:  Frá lærarastýrdari til spurningastýrda innlæring,
Eins og í flestøllum grannalondum okkara er ráðandi undirvísingarhátturin  í
Føroyum lærarastýrd undirvísing. Í miðnámsskúlunum  skulu  næmingarnar  vera
við til at velja undirvísingarevni og aðrastaðni verða  royndir  gjørdar  at
arbeiða við verkætlanum, men hóast hetta man tað vanliga  vera,  at  lærarin
tekur ábyrgdina av, hvat næmingarnir verða undirvístir í.

Tann natúrligi innlæringarhugurin hjá  børnum,  sum  byggir  á  forvitni  og
kanningar  av  umhvørvinum,  verður  í   skúlanum   avloystur   av    aðrari
mannagongd. Hetta er ikki í samsvari við tey  krøv,  sum  samfelagið  annars
setur.  Arbeiðshátturin  í  útbúgvingunum  líkist  frá   arbeiðsháttinum   í
samfelagnum annars. Nútímans arbeiðslív krevur fólk, sum á  skilagóðan  hátt
duga at finna loysnir á spurningum. Hetta er hitt  øvugta  av  tí,  sum  fer
fram í skúlanum, har spurningarnir verða býttir upp í fak, sum skulu  lærast
hvørt sær. Hóast frálærugransking vísir, at lærarastýrd undirvísing ikki  er
dyggasti frálæruhátturin, eru  bert  fá  dømi  í  undirvísingarverkunum  hjá
okkum og í grannalondunum  um spurningastýrda undirvísing, har fakini   koma
inn sum hjálpartól til at svara spurningum.

Skal frálæran í føroyskum skúlum  veruliga  styrkjast,  eigur  endamálið  at
vera, at betri samsvar fæst millum arbeiðshættirnar  í  skúlaverkinum  og  í
samfelagnum annars. Harafturat eigur skúlin veruliga at eggja  og  byggja  á
tað natúrliga forvitni, sum øll eru borin við. Eftir  eini  skipaðari  ætlan
eigur lærarastýrda  undirvísingin  at  fáa  aftrat  sær  arbeiðshættir,  sum
styðja upp undir samstarv og evni at loysa spurningar, t.e.  spurningastýrda
undirvísing. Hetta fer at krevja, at pedagogiska leiðslan á skúlunum  verður
styrkt og fær betri sømdir.

Vitanardeplar.
Umframt tær uppgávur, sum undirvísingarverkið longu hevur,  fær  skúlaverkið
harafturat ábyrgdina av at standa fyri at breiða vitan út í alt  samfelagið.
Í øllum landinum fáa skúlar og granskingarstovnar -  frá  skúlanum  í  Dímun
til  Fróðskaparsetrið – neyðugu játtanirnar til at hýsa vitanardeplum.

Arbeiðið at skipa vitanardeplarnar [1] kann fara í  gongd  beinanvegin.  Tað
kann byggja á tað stóra arbeiðið, sum longu er gjørt at  fáa  kunningartøkni
inn í fólkaskúlan og líkar royndir í miðnámsskúlunum.  Hetta  fer  at  festa
útbúgvingarnar og granskingina betur í samfelagnum. Harafturat  fer  tað  at
slóða fyri menning og nýskapan í vinnulívinum.

2 Orðingar  fyri framtíðina.

Ansingar-  og  skúlaverkið  frá  vøggustovu  til   skúlan   arbeiða   saman.
Skúlabyrjanin hjá børnunum verður fyrireikað  gjøgnum  samskipaðar  atgerðir
millum  dagsstovnar,  forskúla  og   skúla   fyri   at   stimbra   natúrligu
innlæringarevnini hjá børnunum.

Vanliga gongdin verður, at farið verður  úr  9.  flokki  beinleiðis  yvir  í
verkligar ella bókligar útbúgvingar. Tey, sum  ikki  halda  seg  kunna  fara
beinleiðis víðari, kunnu nýta 10. skúlaár til eina miðvísa  fyrireiking  til
víðari útbúgving ella annað virksemi. Tey, sum fara  burtur  úr  skúlanum  í
styttri ella longri tíð, kunnu somuleiðis nýta 10.  skúlaár  til  at  sleppa
inn í skipanina aftur.

Bygdarskúlar, framhaldsskúlar, miðnámsskúlar og  Fróðskaparsetrið  samskifta
í einum vitanarneti. Fróðskaparsetrið skipar fyri vitanarnetinum  saman  við
læraraskúlanum og øðrum stovnum á útbúgvingarøkinum.

Allir útbúgvingarstovnar og undirvísarar verða  eftirmettir  regluliga.  Ein
skipan fyri innaneftirlit  verður  uppbygd  fyri  at  styrkja  námsfrøðiligu
leiðsluna á skúlunum.

Tímatalvuharðræðið og floksundirvísingarskipanin verða mýkt og miðað  verður
eftir spurningastýrdari undirvísing.

Alment   fíggjað   gransking    í    Føroyum    verður    samskipað    undir
Fróðskaparsetrinum og granskingardeplar og granskingarumhvørvi  verða  knýtt
aftur  at  setrinum.  Við  atliti  at  hesum  verða  tillagingar  gjørdar  í
bygnaðinum á Fróðskaparsetrinum. Granskingarstovnar yvirhøvur  ganga  inn  í
ein depilsbygnað, og granskingarvirksemið verður  sum  heild  samskipað  við
skúlaverkið, serliga við hægri útbúgvingarnar.  Raðfest  verður,  hvussu  og
nær farið verður undir  nýggj  granskingarøki  fyri  at  styrkja  gransking,
menning, vitan og frálæru í Føroyum.

Bøtt verður um møguleikarnar at fáa samstarv  millum  gransking  og  menning
innan   vinnulívið,   Fróðskaparsetrið,    á    granskingardeplum    og    í
granskingarumhvørvum, sum eru knýtt at teimum. Arbeitt verður fram ímóti  at
privata  vinnulívið  er   við   í   fíggingini   av   endamálsgransking   og
menningarætlanum.

Gjøgnum    altjóða    skrivstovu,    hóskandi    stuðulsskipanir,    altjóða
góðskrivingarskipan og  millumtjóða  avtalur  verður  tryggjað,  at  føroysk
lesandi kunnu fara burtur í onnur lond at fáa sær  útbúgvingar  ella  partar
av útbúgving, sum ikki kunnu takast í Føroyum.  Hesi  amboð  –  leiðbeining,
stuðul, góðskriving og avtalur – verða nýtt aktivt  fyri  at  útvega  teimum
lesandi teir bestu møguleikarnar og samstundis skapa net  av  sambondum  við
týdningarmikil  universitet  og  granskingarumhvørvi  í  okkara   parti   av
heiminum. Alt eftir  tørvi,  kostnaðarfyrimunum  og  politiskari  raðfesting
verður samstundis gjørt av, hvørji útbúgvingartilboð oman  fyri  miðnámsstig
skulu vera í Føroyum.


   Stutt lýsing og meting av føroyskum útbúgvingar- og granskingarpolitikki
   higartil.


1 Søga.


1 Fólkaskúlin.

Fólkaskúlin bjóðar  øllum  børnum  millum  7  og  16  ár  ta  kravdu  9  ára
undirvísingina. Barnaskúlaundirvísing varð formliga sett í verk í  1854,  og
síðani hevur skúlaundirvísingin verið fyri stórari menning.

Eftirlitið við fólkaskúlanum í Føroyum hevði Færøernes  Skoledirektion,  sum
sambært § 30 í lóg frá 1. mars 1854 varð skipað við amtmanninum  (og  seinni
ríkisumboðsmanninum) og próstinum í  Føroyum  sum  føstum  limum  og  trimum
limum    valdum    av    løgtinginum    fyri     eitt     ár     í     senn.
Amtmaðurin/ríkisumboðsmaðurin var formaður í Færøernes Skoledirektion.

Henda skipan var galdandi fram til 1. august 1979, tá ið løgtingslóg nr.  58
frá 2. oktober 1978 um skúlafyrisiting varð sett í gildi. Við hesi  lóg  var
Føroya landsstýri nú hægsti myndugleiki fyri skúlaskapinum  í  Føroyum,  sum
varð framdur við einum Landsskúlaráð og eini Landsskúlafyrisiting.

Færøernes  Skoledirektion  varð  avloyst  av   Landsskúlaráðnum,   sum   var
politiskt valt, við tað at landsstýrið valdi formannin og løgtingið valdi  4
limir  í  ráðið.  Umsitingarligu  uppgávurnar,  sum  fyrr  høvdu  ligið  hjá
Ríkisumboðnum, vórðu fluttar til landsskúlafyrisitingina,  sum  skuldi  hava
dagligu umsitingina um hendi.

Løgtingslóg nr. 103 frá 26. juli 1994 um  Stýrisskipan  Føroya,  sum  kom  í
gildi ólavsøkudag 1995, førdi m.a. við sær, at landsskúlaráðið varð  avtikið
og uppgávurnar lagdar  til  landsstýrismannin.  Landsskúlafyrisitingin  varð
avtikin og dagligu fyrisitingarligu uppgávurnar lagdar í  Undirvísingar-  og
Mentamálastýrið,   sum   er   ráðharrastovan   hjá   landsstýrismanninum   í
undirvísing og mentan.

Árið 1962 má sigast at vera ein av  marknasteinunum í føroyskum  skúlaskapi.


1. august 1962 varð nýggj skúlalóg sett í gildi í Føroyum (lóg nr.  117  frá
   30. mars
1962).  Sama ár varð eisini nýggj lóg um  læraraútbúgving  sett  í  gildi  í
Føroyum (lóg nr. 36  frá  7.  februar  1962).  Undirvísingarleiðbeining  við
fyrstu lesiætlanum, sum fyri fyrstu ferð vórðu  gjørdar  serstakt  til  tann
føroyska fólkaskúlan og við føroyskum  viðurskiftum  sum  grundarlag.  Nevnd
varð   sett   at   gera   uppskot    til    umskipan    av    ungdóms-    og
kvøldskúlaundirvísingini.

Tá ið  sambandið  bygdanna  og  oyggjanna  millum  bøttist  og  varð  útbygt
serliga seinast í fimmti- og fyrst í  sekstiárunum,  gjørdust  møguleikarnir
hjá fleiri avbygdarnæmingum munandi betri til at kunna búgva heima og  ganga
í realskúla/8.-10. flokk í einum av  teimum  størru  bygdunum.  Seinni  tóku
kommunur seg saman og bygdu í  felag  framhaldsskúlar  til  sínar  næmingar.
Hetta tíðarskeiðið loysti upp fyri mongum  ógreiðum  skúlaspurningum,  fyrst
og fremst tá ið hugsað  verður  um  grundlógartryggjað  rættindi:  at  øllum
borgarum eigur  at  standa  í  boði  sama  rætt  til  útbúgving  og  lærdóm.
Harumframt var tað ikki longur bert á stórplássunum,  at  framhaldsskúlarnir
nú vórðu bygdir, men felagsskúlin á Giljanesi  (1962),  Sandoyar  Meginskúli
(1971) og Felagsskúlin á Oyrarbakka (1974) eru talandi dømi um  úrslit,  har
kommunur tóku seg saman um skúlasamstarv.

Eitt annað, sum helst ikki eigur at lítilsmetast í hesum  sambandi,  er,  at
næmingarnir úr ymsu bygdunum komu at kenna  hvør  annan,  nú  teir  komu  at
ganga í  skúla  saman.  Hesi  vina-  og  kenningabond,  sum  knýtt  vórðu  í
skúlanum, hava rokkið langt út um tað, sum nakar kann  vera  førur  fyri  at
seta orð á, tá ið hugsað verður  um  samstarv  millum  kommunur,  ítrótt  og
vinnulig viðurskifti. Samanumtikið kann stutt sigast,  at  1962-lógin  legði
lunnar undir, at øll børn og ung fingu sama rætt til útbúgving, sama hvar  í
landinum tey búðu, samstundis sum fíggjarlig lóggáva varð fingin til  vegar,
at um so var, at næmingurin varð  noyddur  at  flyta  heimanífrá,  so  kundi
søkjast um fíggjarligan stuðul til endurrindan av útreiðslum, ið stóðust  av
hesum.

Við fólkatingslóg nr. 51 rammulóg frá 14. februar 1979  - Lov  for  Færøerne
om  folkeskolen - fekk føroyska heimastýrið heimild at seta  í  verk  ávísar
fyriskipanir um fólkaskúlan. Í rammulógini er  ásett  eitt  minstamark  fyri
undirvísingarligum tilboði til  øll  børn  í  undirvísingarskyldugum  aldri.
Undirvísingarskyldan er ásett til í minsta lagi  at  vera  7  ár,  og  øllum
børnum,   sum   hava   serligt   brek,   eru   í   rammulógini    tryggjaðar
undirvísingarligar sømdir, um neyðugt í serligum skúlum.

Við  heimild  í  rammulógini  samtykti   Føroya   løgting   løgtingslóg   um
fólkaskúlan frá 22. mars 1979, sum varð sett í gildi 1. august 1979.

Nevnast kann, at hóast rammulógin gav heimild til at seta  barnagarðsflokkar
á stovn, so fekst ikki meiriluti á  Føroya løgtingi fyri at fáa  hetta  fest
í fólkaskúlalógina frá 22. mars 1979.  Henda  lógarheimild  er  fyrstu  ferð
staðfest í løgtingslóg nr. 125 um Fólkaskúlan frá 20. juni 1997.

Størstu broytingarnar  í fólkaskúlalógini frá 22. mars 1979 vóru helst  tær,
at  uppbýtið  í  realdeild/8.-10.  flokk  varð   avtikið,   og   vit   fingu
eindarskúlan. Næmingarnir verða býttir í  flokkar,  ið  samsvara  við  aldur
teirra, og í hesum flokkinum skulu teir verða undirvístir saman,  uttan  mun
til evni og dugnaskap. Realskúladeildin  fór  í  søguna.  Lærarin  var  ikki
longur tann, sum skuldi  skilja  sundur,  hvør  er  førur  fyri  at  fara  í
realskúlan, og hvør er ikki  førur  fyri  tí,  men  skuldi  í  8.-10.  flokk
ístaðin. Sostatt gjørdist framhaldsskúlin óbýttur, næmingarnir  skuldu  hava
nakrar kravdar lærugreinir í framhaldsskúlanum, og  so  kundu  teir  sjálvir
velja sær tær lærugreinir, sum teir høvdu hug til.

Hóast framhaldsskúlin var óbýttur, so vóru tó nakrar lærugreinir,  sum  vóru
skeiðbýttar, t.e. at  undirvísingin  var  á  tveimum  ymsum  torleikastigum.
Hetta  var  bert  galdandi  fyri  tær   4   gomlu   realskúlalærugreinirnar:
rokning/støddfrøði, enskt, týskt og alis-/evnafrøði.

Hugsanin við undirvísing í hesum lærugreinum á tveimum ymsum  torleikastigum
var óivað tann,  at  teir  bókliga  veiku  næmingarnir,  sum  í  fyrrverandi
skúlabygnaði serliga vóru í 8. – 10.  floks  deildini,  fóru  í  mestan  mun
helst  at  velja  lærugreinir  á  grundskeiði,  meðan  teir  bókliga  sterku
næmingarnir helst fóru at lesa hesar lærugreinir á víðkaðum  skeiði.  Fyrstu
árini var hetta helst eisini so, men sum  frá  leið  gjørdust  grundskeiðini
meir átøk serundirvísing, tey flestu valdu víðkað skeið. Orsøkin  var  tann,
at skeiðsvalið kom at hava ávirkan  á  víðari  útbúgvingarmøguleikarnar  hjá
næmingunum alt eftir, um teir høvdu  grundskeið  ella  víðkað  skeið.  Hetta
gjørdi so aftur tað, at fakliga spjaðingin á víðkaðum skeiði varð  so  stór,
eins og var einki skeiðbýti í skúlanum.

Fólkaskúlalógin  frá  22.  mars  1979   varð   smávegis   broytt   í   1992.
Høvuðsbroytingarnar vóru :
allýsingin (definitiónin) av fólkaskúlanum varð broytt til nú at vera ein  7
ára grundskúli og ein trý ára framhaldsskúli
serliga orðingin um, at 10. flokkur kann røkka um meira  enn  eitt  skúlaár,
varð strikað
§ 9 í lógini um teir 5  linjubýttu  bólkarnar  varð  strikað.  Eingin  skúli
hevði nakrantíð roynt hetta
hugtakið grundskeið og víðkað skeið vórðu avtikin
landalæra, søga og lívfrøði gjørdust kravdar lærugreinir í 8. – 10. flokki
ásetingini um mest loyvda  næmingatal  í  hvørjum  flokki  varð  broytt  til
rundari orðin.

Sjálvt  um  vit  í  1979  fingu  nýggja  fólkaskúlalóg,  so  var  tað   bert
framhaldsskúlin   (8.-10.   skúlaár),   sum   fekk   nýggjar    leiðbeinandi
lesiætlanir,  meðan  undirvísingin  í  grundskúlanum  (1.  –   7.   skúlaár)
framvegis hevði sítt støði í leiðbeinandi  lesiætlanum,  sum  vórðu  gjørdar
til 1962-lógina. Fyri fyrstu ferð í føroysku skúlasøguni fekk fólkaskúlin  í
1991 nýggjar leiðbeinandi lesiætlanir, sum fevndu heilt frá 1. – 10. flokk.

Tá ið nú tær leiðbeinandi lesiætlanirnar vóru gjørdar,  kundi  farast  undir
at  gera  undirvísingarætlanir  fyri  hvønn  skúla.   Hesum   arbeiði   hava
skúlanevndirnar  ábyrgd  av,  og  nú   hava   allir   fólkaskúlar   nútímans
undirvísingarætlanir, sum eru samsvarandi lógini.

Tann 20. juni 1997 samtykti Føroya løgting lóg nr. 125 um  fólkaskúlan,  sum
lutvíst kom í gildi 1. august 1998. Ætlandi er øll lógin komin  í  gildi  1.
januar 2001, tá ið skeiðið hjá skúlanevndunum er úti og tær verða  avloystar
av skúlastýrunum, sum foreldur at  næmingunum  í  tí  ávísa  skúlanum  velja
sínámillum.

Samanumtikið  kann  stutt  sigast,  at  størstu   broytingarnar   í   nýggju
fólkaskúlalógini eru bæði á tí námsfrøðiliga/undirvísingarliga økinum  og  í
stýrisliga partinum, bæði viðvíkjandi leiðslu  skúlans  og  foreldraávirkan.
Einstaki skúlin hevur nú sjálvur ábyrgdina av undirvísingarligu dygdini.

Føroya Spesialskúli.
Í 1962 varð ein deild av "Statens skole for høre-  og  talelidende"  sett  á
stovn í Føroyum. Sum frá leið varð virksemið víðkað til eisini at  fevna  um
onnur brek enn hoyri-  og  talubrek.  Í  1976  varð  skúlin  umskipaður  til
sjálvsognarstovn undir navninum Føroya Spesialskúli, samstundis  sum  skúlin
flutti inn í bygningin "Skúlin á Trøðni". Stovnurin tók sær  av  at  ráðgeva
og vegleiða  viðvíkjandi  fólkaskúlanæmingum,  sum  høvdu  ymisk  brek  ella
sosialar trupulleikar.

Í  1998  varð  skúlin  umskipaður  til  Sernámsdepilin,  og  endamálið   hjá
stovninum er at ráðgeva og hjálpa øllum næmingum, men eisini øðrum,  sum  av
einari ella aðrari orsøk hava hjálp fyri neyðini í sambandi við útbúgving.

2 Miðnámsútbúgvingarnar.

Allýsing av hugtakinum miðnámsútbúgving
Hugtakið  miðnámsútbúgving  verður  ofta  í  orðaskifti   nýtt   um   ávísar
útbúgvingar, uttan at øll eru  greið  um,  hvat  liggur  í  hugtakinum.  Við
miðnámsútbúgving skilst ein útbúgving, ið byggir á tað  kunnleikastøði,  sum
ein   næmingur   hevur    eftir    lokna    fólkaskúlaútbúgving.    Hugtakið
miðnámsútbúgving svarar til danska hugtakið “ungdomsuddannelse” og í  vissan
mun   til   norska   hugtakið    “den    videregående    skole”.    Hugtakið
“miðnámsútbúgving” fevnir sostatt ikki bert um gymnasialar útbúgvingar,  men
eisini um ikki-gymnasialar útbúgvingar, eitt nú yrkisútbúgvingar.

Stutt søgulig lýsing av miðnámsútbúgvingunum.
Í 1937 fingu  vit  ta  fyrstu  gymnasialu  útbúgvingina  í  nýggjari  tíð  í
Føroyum, nevniliga eina studentsútbúgving, ið var skipað sum  studentaskeið.
Í    1964    varð    studentaskeiðið    umskipað    til     eina     vanliga
studentaskúlaútbúgving. Lógargrundarlagið undir útbúgvingini var  danskt.  Í
1995 varð gjørd føroysk lóg um studentaskúlaútbúgving.

Í    1974    byrjaði    HF-útbúgvingin    (hægri     fyrireikingarpróvtøka).
Lógargrundarlagið var danskt,  men  við  smærri  tillagingum  til  føroyskar
fortreytir í einstøkum lærugreinum. Í 1995 varð gjørd føroysk  lóg  um  hesa
útbúgvingina.

Í 1978 varð farið undir HH-útbúgving (hægri  handilspróvtøku)  við  støði  í
danskari lóggávu, men undirvísingin  var  tillagað  føroysk  viðurskifti.  Í
1993 varð gjørd føroysk lóg um HH-útbúgving.

Í 1983 varð farið undir  FHS-útbúgving  (støðisútbúgving  innan  fyrisiting,
handil og skrivstovu). Útbúgvingin var skipað við støði í  táverandi  donsku
EFG-útbúgvingini, men lóggávan var føroysk.

Í 1988 varð ein serlig føroysk  fiskivinnuútbúgving  skipað,  og  lógin  var
burturav føroysk.

Í 1992 fingu  vit  føroyska  lóg  um  SIT-útbúgving  (støðisútbúgving  innan
tøkni).  Lógin  var  í  stóran  mun  gjørd  við  støði  í  tí  donsku   EFG-
útbúgvingini.

Í  1993  varð  skipað  HT-útbúgving  (hægri  tøknipróvtøka)  við   støði   í
føroyskari  lóg.  Støðið  undir  útbúgvingini  var  danska  lógin  um   HTX-
útbúgving.

Útbúgvingarnar, sum nevndar  eru  omanfyri,  vóru  flestallar  –  undantikið
fiskivinnuútbúgvingin  –  skipaðar   við   støði   í   samsvarandi   donskum
útbúgvingum, tó við størri  ella  minni  frávikum  við  atliti  at  serligum
føroyskum viðurskiftum. Ikki allar útbúgvingarnar hava tó – hóast  lógin  er
føroysk – fingið fylt rammulógirnar út við teimum neyðugu kunngerðunum,  har
ítøkilig viðurskifti í útbúgvingini verða tilskilað.

Yvirlit yvir miðnámsútbúgvingarnar
At ein miðnámsútbúgving er gymnasial merkir, at útbúgvingin, tá  ið  hon  er
lokin,  gevur  atgongd  til  hægri  framhaldsútbúgvingar,  tó   við   teimum
avmarkingum,  sum  hægri   lærustovnar   seta   viðvíkjandi   upptøkukrøvum.
Miðnámsútbúgvingarnar kunnu býtast í hesar høvuðsbólkar.

.

Yrkisútbúgvingarnar skulu fyrst og  fremst  geva  næminginum  vinnuførleika,
men ein  lokin  yrkisútbúgving  gevur  í  høvuðsheitum  eisini  atgongd  til
framhaldsútbúgvingar innan tað fakøkið, har yrkisútbúgvingin er tikin.

Tær gymnasialu miðnámsútbúgvingarnar  geva  ikki  beinleiðis  vinnuførleika,
men harafturímóti atgongd til  hægri  framhaldslestur  á  t.d.  universiteti
ella handilsháskúla. Fiskivinnuútbúgvingin gevur bert í ávísan  mun  atgongd
til hægri framhaldslestur.

Miðnámsútbúgvingarnar eru ætlaðar teimum ungu,  sum  koma  úr  9.  ella  10.
flokki.  Eisini  tilkomin,   ið   av   onkrari   orsøk   ikki   fingu   eina
miðnámsútbúgving   í   ungdómsárunum,   hava   møguleika   at   taka    eina
miðnámsútbúgving. Serliga er HF-útbúgvingin brúkt av nógvum  tilkomnum,  sum
seinni í lívinum ætla sær undir hægri lestur.

Studentaskúlin.
Í 1937 setti løgtingið Føroya Studentaskúla á stovn. Tey  fyrstu  árini  var
skúlin eitt studentaskeið, men í 1962 fór skúlin, samstundis sum flutt  varð
niðan í Hoydalar, yvir til  at  geva  eina  3  ára  útbúgving.  Í  1974  var
virksemi skúlans víðkað til eisini at fevna  um  hf-undirvísing,  ið  eisini
fór fram í Klaksvík og Suðuroy undir eftirliti av  Føroya  Studentaskúla  og
HF-skeiði.

Í 1970-árunum vaks talið á næmingum  á  Føroya  Studentaskúla  og  HF-skeiði
sera nógv, og endin varð, at Studentaskúlin og HF-skeiðið  í  Eysturoy  varð
sett á stovn í 1982. Skúlin helt til við Gøtugjógv  fram  til  1993,  tá  ið
hann flutti inn í nýbygning á Kambsdali.

Í 1996 varð eitt samlað lógarverk, herundir eisini lærugreinakunngerðir,  um
studentaskúla-  og  hf-útbúgvingina  gjørt  á  føroyskum.   Henda   føroyska
miðnámsútbúgving er sostatt tann  fyrsta,  sum  hevur  fingið  fullfíggjaðar
føroyskar karmar at virka undir.

Kravið  til  at  vera  studentaskúlalærari  er,  at  ein  hevur   akademiska
útbúgving. Frá fyrst í 1970-árunum komu fleiri føroyingar  við  akademiskari
útbúgving heim at gerast lærari á  Føroya  Studentaskúla  og  HF-skeiði,  og
uppaftur fleiri komu heim, tá ið Studentaskúlin  og  HF-skeiðið  í  Eysturoy
varð sett á  stovn  í  1982.  Ofta  høvdu  studentaskúlalærararnir  longu  í
lestrartíðini viðgjørt føroysk evni í granskingarhøpi, eitt nú  tá  ið  teir
skrivaðu serritgerð  til  kandidatspróvtøkuna,  og  fleiri  hildu  fram  við
vísindaligum arbeiði eftir heimkomu.

Summir studentaskúlalærarar eru  -  eftir  at  hava  undirvíst  nøkur  ár  á
studentaskúlastigi - farnir at undirvísa í hægri  framhaldsútbúgvingum  ella
farnir í granskingarstarv. Fleiri  av  teimum  hava  skrivað  doktararitgerð
ella ph.d.-ritgerð.

Handilsútbúgvingar.
Í 1936 varð Tórshavnar Handilsskúli settur  á  stovn,  í  fyrstu  syftu  sum
partur av kommunala kvøldskúlanum, og tað var eisini í 1936, at  tær  donsku
lógirnar um handilsútbúgving vórðu settar í gildi í Føroyum. Heilt fram  til
1978 fór undirvísingin at kalla bara fram um kvøldið.

Á   Tvøroyri   varð   annars   longu   í   1933   stílað   fyri    skipaðari
handilsskúlaundirvísing, og í 1937 varð farið undir  handilsskúlaundirvísing
í  Klaksvík.  Í  1961   varð   handilsskúlin   í   Tórshavn   skipaður   sum
sjálvsognarstovnur, og í 1967 vórðu allir  handilsskúlar  í  Føroyum  lagdir
saman í sjálvsognarstovnin Føroya Handilsskúla.

Í 1983 flutti Føroya Handilsskúli inn í egnan bygning í Tórshavn, og í  1990
tók handilsskúlin bygningin á Kambsdali í nýtslu.

Handverkslærlingaútbúgving.
Í 1932 varð á Tvøroyri skipað fyri tekniskari undirvísing av  lærlingum,  og
tað var handverkarafelagið "Fylking", sum stílaði fyri. Í Tórshavn varð  10.
november 1934 "Teknisk Skole" settur á stovn, og í 1956  varð  hesin  skúlin
umskipaður til sjálvsognarstovn undir navninum Tekniski Skúlin  í  Tórshavn.
Í 1956 fór skúlin í Tórshavn undir dagundirvísing fyri næmingum av bygd.
Í 1935 stovnaði Klaksvíkar Handverkarafelag "Tekniska Skúlan í Klaksvík".

Í 1954 varð ein føroysk lærlingalóg samtykt í løgtinginum, og  í  1955  varð
Føroya Læruráð sett á stovn.  Við  lógarkørmunum  mitt  í  1950-árunum  komu
handverkaraútbúgvingarnar  í  Føroyum  endaliga  í  eina  fasta  legu,   men
innihaldsliga  vóru  útbúgvingarnar  tætt  knýttar  at  teimum   samsvarandi
donsku.

Í desember 1998 varð ein yrkisútbúgvingarlóg samtykt. Hon kom í staðin  fyri
lærlingalógina frá 1954.

Fiskivinnuskúlin.
Í 1989 varð  fiskivinnuútbúgving  sett  á  stovn  í  Vestmanna.  Útbúgvingin
skuldi fyrst og fremst geva teimum, sum ætlaðu at starvast  í  fiskivinnuni,
eina førleikagevandi grundútbúgving. Talið á næmingum hevur  tó  ikki  verið
so høgt, sum roknað varð við, serliga tá ið hugsað  verður  um,  at  Føroyar
eru ein fiskivinnutjóð.

3 Aðrar og hægri útbúgvingar.

Føroya Læraraskúli.
Í 1870 varð Føroya Læraraskúli settur á stovn, og endamál stovnsins  var  at
útbúgva lærarar til føroyska fólkaskúlan, so tørvurin á útbúnum fólki  kundi
nøktast millum annað í sambandi við at kommunuskipan varð gjørd í 1872,  har
álagt varð kommununum at stíla fyri neyðugari undirvísing til øll børn  yvir
7 ár.

Í byrjanini vardi útbúgvingin 2 ár, men í 1878 varð útbúgvingin  víðkað  til
3 ár. Í 1938 varð útbúgvingin víðkað til 4 ár samstundis sum  upptøkukrøvini
vórðu herd. Fram til 1948 var bert ein flokkur til samans  á  skúlanum,  men
ikki fyrr enn í 1973 varð ein nýggjur flokkur tikin inn hvørt ár.

Frá 1976 hevur upptøkukravið verið students-  ,  hf-prógv  ella  samsvarandi
prógv. Í 1980 kom nýggj løgtingslóg um læraraútbúgving í  gildi,  samstundis
sum útbúgvingin varð meiri valgreinabýtt.

Í  1968  flutti  skúlin  inn  í  bygningarnar  á   Frælsinum,   har   eisini
Venjingarskúlin heldur til.

Í 1986 varð pedagogútbúgvingin sett á stovn á Føroya Læraraskúla.

Sjóvinnuskúlarnir (Sjómansskúlin og Maskinmeistaraskúlin).
Fyri meira enn 100 árum síðani tóku privatir  persónar  stig  til  at  skipa
fyri navigatørútbúgving í Føroyum. Tørvurin á útbúgvingini spratt  úr  einum
alsamt  vaksandi  kravi  til  navigatørar  um  at  hava  nøktandi  nautiskan
førleika. So hvørt sum sluppirnar  eisini  fingu  motorar  og  seinni  vórðu
avloystar av trolarum, vaks tørvurin á maskinfólki eisini. Í  byrjanini  var
virksemið hjá Føroya  Sjómansskúla  og   Maskinmeistaraskúlanum  undir  somu
lon,  og  ikki  fyrr  enn  síðst  í   sjeytiárinum   flutti   virksemi   hjá
Maskinmeistaraskúlanum   í   leigað   høli    í    Havn.    Maskinist-    og
motorpassaraskeið hava viðhvørt verið í Tekniska skúla  í  Klaksvík.  Seinnu
árini hava Maskinmeistaraskúlin og Tekniski skúlin í  Klaksvík  staðið  fyri
motorpassaraskeiðinum   í   Klaksvík.   Dugnaskaparskeið   í   sigling    og
motorpassing verða hildin á sjóvinnuskúlunum og á kvøldskúlunum um landið.

Sjúkrasystraskúli Føroya.
Tær fyrstu útbúgvingarnar av sjúkrasystrum  í  Føroyum  byrjaðu  um  leið  í
1910. Ta fyrstu tíðina var útbúgvingin  ikki  í  fastari  legu.  Næmingarnir
skuldu, har møguleiki var fyri tí, vera á ymiskum  deildum,  og  útbúgvingin
endaði við einari próvtøku.

Í 1957 varð útbúgvingin einsháttað í Danmark og í  Føroyum.  Henda  broyting
hevði við sær, at Sjúkrasystraskúli Føroya varð settur á  stovn  1.  februar
1960. Útbúgvingin  varð  sett  í  gildi  við  “Anordning  af  30.01.1957  om
sygeplejerskeuddannelsen”.

Arbeiðsuppgávurnar hjá sjúkrasystrunum broytast sum frá líður  soleiðis,  at
uppgávurnar  gerast  nógvar,  og  trot   verður   á   sjúkrasystrum.   Innan
sjúkrarøktina  koma  nýggj  røktarstarvsfólk,  sum  taka  yvir   partar   av
beinleiðis sjúkrarøktini, meðan sjúkrasystrar átaka sær tær  meiri  teknisku
uppgávurnar, sum læknavísindini menna. Sjúkrasystrar fáa  øktar  og  nýggjar
uppgávur innan fyrisiting, undirvísing og samskipan.

Henda  menning  hevur  við  sær,  at  tørvur  verður   á   einari   nýggjari
sjúkrasystraútbúgving,  tí  tær  uppgávur,  sum  sjúkrasystrarnar  nú  hava,
krevja eina størri og øðrvísi vitan, enn karmarnir í verandi útbúgving  hava
rúm fyri.

29. januar 1979 kemur nýggj  “Anordning  om  sygeplejerskeuddannelsen”,  sum
Sjúkrasystraskúlin í Føroyum beinan vegin fer at útbúgva næmingarnar  eftir,
hóast “Anordning for  Færøerne  om  sygeplejersekeuddanneslen”  ikki  kom  í
gildi fyrr enn 3. november 1981. Tann broytta lóggávan  hevur  við  sær,  at
ástøði (teori) gerst ein nógv størri partur av útbúgvingini  og  tað  verður
sjúkulæran, sum í høvuðsheitum stýrir frálæruni. Sjúkrarøktin  skiftir  navn
til  heilsu-  og  sjúkrarøkt  og  størri  dentur  verður  lagdur  á  primeru
heilsutænastuna.  Næmingarnir  hava  bæði  ástøðis-  og  praktikkfrálæru   í
undirvísing, vegleiðing og fyrisiting.

Í 1990 byrjar ein nýggj sjúkrasystraútbúgving í Danmark, og  sama  útbúgving
byrjar í Føroyum 15. apríl 1991. 17. juli 1992  verður  “Bekendtgørelse  for
Færøerne om sygeplejerskeuddannelsen” sett í gildi. Tann nýggja  útbúgvingin
er ein avleiðing av broytingum í samfelagnum sum  heild  og  teirri  hugsan,
sum er galdandi í hesi tíð. Vit liva í  einum  broytingarsamfelag,  og  nógv
ymisk krøv verða sett til tann almenna  sektorin,  sum  millum  annað  hevur
ávirkan á sjúkrasystrastarvið. Endamálið við útbúgvingini  er  nú  at:  “den
studerende udvikler og tilegner sig personlige  og  faglige  kvalifikationer
til at udøve virksomhed som sygeplejerseke. Formålet er  endvidere,  at  den
studerende erhverver forudsætninger for at  samarbejde,  for  at  forny  sig
fagligt i takt med den videnskabelige  og  samfundsmæssige  udvikling,  samt
for at udvikle sygeplejefaget..

Útbúgvingin tekur 45 mánaðir ella 3 ár og 9 mánaðir, og  tá  er  øll  frítíð
tald við. Býtið millum ástøði  og  praktikk  er  5/4:  Ástøði:  25  mánaðir,
praktikk: 20 mánaðir. Tímatalið í ástøði er  3.000  tímar,  av  hesum  tekur
sjúkrarøktarfakið  1.800  tímar,  náttúruvísindaligu  fakini  600  tímar  og
samfelagsfakini 600 tímar. Dentur verður lagdur á, at tað skal vera  javnvág
millum kunnleika, hegni og áskoðan/persónligar eginleikar.

Útbúgvingin verður nú skipað sum lesnaður,  og  næmingaheitið  broytist  til
lesandi. Miðað verður eftir at geva tí lesandi førleikar at  útinna  heilsu-
og sjúkrarøkt til menniskju í øllum lívsstøðum  í  mun  til  heilsu,  sjúku,
umhvørvi og samfelag.

Sjúkrasystraútbúgvingin  byggir  á,  at  sjúkrarøktin  er  ein   virkisgrein
(“praksisdisiplin”), hvørs eyðkenni  er,  at  virkið/starvið  er  grundað  á
regluliga umhugsan (reflektión), lesnað og  gransking.  Støðið  í  frálæruni
er,  mest  møguligt,  tikið  í  sjúkrarøktarástøðinum  og  í  gransking  hjá
sjúkrasystrum, og sostatt verður miðað eftir, at tað  er  sjúkrarøktin,  sum
avger, hvat innihaldið í útbúgvingini er.

At enda er ætlanin við útbúgvingini eisini, at hon skal vera á einum  stigi,
sum gevur sjúkrasystrum førleika til víðari útbúgving  á  hægri  lærustovnum
og soleiðis virka fyri, at sjúkrarøktin mennist.

Føroya Fólkaháskúli.
Móti endanum av farnu øld tók tankin um ein føroyskan fólkaháskúli  seg  upp
millum føroyingar, sum  høvdu  verið  á  fólkaháskúla  í  eitt  nú  Danmark.
Sjónarmiðið var at skapa ein føroyskan skúla, har ungdómurin kundi  læra  um
Føroyar og føroysk viðurskifti á  móðurmálinum.  Háskúlatankin  og  menninir
aftan fyri komu sostatt at verða slóðbrótarar innan tjóðskaparrørsluna.

Háskúlin byrjaði 1. november 1899 í Klaksvík og árið eftir flutti  skúlin  í
Føgrulíð, men tað lá ov óhøgligt fyri, og  í  1910  flutti  skúlin  til  tað
staðið í Havn, har hann enn í dag er.

Føroysk skúlaumsiting verður skipað.
Fyri 1978 var fólkaskúlin undir eftirliti av einari "skúladirektión",  meðan
aðrir  skúlar  í  Føroyum  vóru   undir   eftirliti   av   ymiskum   donskum
ráðharrastovum.  Men  í  1979  yvirtók  Føroya  landsstýri  umsitingina   av
skúlaskapinum í Føroyum, og Landsskúlafyrisitingin varð sett á stovn.  Talan
var ikki bert um yvirtøku av umsitingini av  fólkaskúlanum,  men  eisini  um
aðrar skúlar, herundir vinnuskúlar.

Umsitingin mentist so spakuliga til at megna fleiri uppgávur. Frá 1.  januar
1998 varð Landsskúlafyrsitingin umskipað og løgd  saman  við  Undirvísingar-
og  Mentamálastýrinum,  ið  situr  fyri  og  skipar   fyri   undirvísingar-,
granskingar- og mentamálum.

4 Eldri gransking um Føroyar.

Bókin hjá Lucas Debes ”Færoæ et Færoa reserata”  frá  1673  er  tann  fyrsta
lýsingin av Føroyum. Síðani  eru  komin  fleiri  staðfrøðilig  (topografisk)
bókaverk. Ferðandi hava eisini latið sítt íkast, ofta  ymiskt  í  dygd,  til
vísindaligar bókmentir um Føroyar[3].

Læknin P.L. Panum skrivaði  í  1847  við  støði  í  eini  meslingafarsótt  í
Føroyum  eina  ritgerð,  sum  fekk  altjóða  týdning.  Seinni  komu   fleiri
medisinskar ritgerðir um  empiri  í  Føroyum.  Presturin  V.U.  Hammershaimb
legði í  síðstu  helvt  av  farnu  øld  grundarlagið  undir  eitt  framtíðar
føroyskt skriftmál. Seinna helvt av farnu øld  hevði  dám  av  innsavnan  av
tjóðminnum. Danirnir Svend Grundtvig og Jørgen Bloch gingu á  odda  fyri  at
skjalfesta  tann  føroyska  kvæðasiðin.  Jakob  Jakobsen,  doktari,  savnaði
føroysk ævintýr og sagnir, men gjørdi  eisini  nógv  vart  við  seg  við  at
granska tað gamla norðurlendska málið norn í Hetlandi.  Danin  Daniel  Bruun
fekk við sínum breiða norðuratlantsáhuga stóran týdning  fyri  gransking  og
innsavning  av   skjalatilfari   um   føroyskan   byggisið.   Undan   seinna
heimsbardaga varð tann føroyska djórafrøðin lýst í sínari  heild.  Nomið  er
eisini við alla Føroya náttúrusøgu í ymiskum  greinum  og  verkum.  Í  hesum
sambandi gjørdu eisini einstakir føroyingar seg galdandi, t.d.  sýslumaðurin
Müller,  sum  skrivaði  fleiri  týdningarmiklar  greinir  um  grindadráp   í
Føroyum. Í 1936 og 1937[4] eru  eisini  føroyskir  kostvanar  kannaðir.  Alt
hetta hevur vísindasøguligan  áhuga.  Gjørd  verður  bókmentaskrá  yvir  tey
einstøku granskingarøkini og  fleiri  eru  ávegis[5].  Sjálvt  um  tað  komu
einstøk  týdningarmikil  íkast  frá  føroyingum,  so  vóru  tað  sum   heild
útlendingar, sum skrivaðu um Føroyar.

Sostatt var talan um gransking um Føroyar, men  ikki  gransking  í  Føroyum.
Hon kom ikki fyrr enn væl seinni. Danir  hava  ikki  havt  sama  áhuga  fyri
gransking av Føroyum sum av Grønlandi. Føroyagranskingin  hevur  ikki  verið
skipað  á   sama   hátt   sum   granskingin   í   Grønlandi.   Hjá   donskum
granskingarstovnum hevur tað fyri tað mesta verið  áhugin  hjá  tí  einstaka
granskaranum, sum hevur verið avgerandi  fyri  Føroyagranskingina.  Longu  í
millumstríðsárunum varð eitt lektarastarv  í  norðurlendskari  filologi  við
serligum denti á føroyskt skipað við lærda háskúlan í Keypmannahavn.  Seinni
gjørdist hetta eitt professarastarv, men er nú aftur eitt lektarastarv.

5 Granskingin í Føroyum byrjar.

Hugskotið um egna gransking í Føroyum  er  ein  partur  av  tí  mentanarliga
samleikanum,   sum   hevur   røtur   í    tjóðskaparrørsluni    og    millum
”háskúlafólkini”. Tað vóru tey, sum settu fólkaháskúlan á stovn  í  1900[6],
og tað førdi til tankar um eitt føroyskt fornminnissavn o.a.[7] Í 1931  varð
eitt gróthús gjørt liðugt. Í hesum  bygningi  var  umframt  bókasavn  eisini
skjalasavn og á loftinum  fornminnissavn.  Við  hesum  varð  ein  virðiligur
karmur skaptur fyri føroysk mentanarlig áhugamál  og  ein  plantuskúli  fyri
eitt  komandi  vísindaligt  umhvørvi.  Eftir  at  seinni  heimsbardagi   var
byrjaður, varð innan ávísar bólkar farið at hugsa um  vísindi  og  gransking
við  støði  í  teimum  hugskotum,  ið  vóru  gróðursett   millum   føroyskar
akademikarar, sum vóru strandaðir í Danmark undir seinna  heimsbardaga.  Við
heimastýrislógini í 1948 yvirtók heimastýrið mentanarstovnar  sum  bókasavn,
skjalasavn og fornminnissavn, ið vóru lutfalsliga ódýrir í rakstri. Men  frá
politiskari  síðu  varð  einki  sett  í  verk,  ið  bar  á   brá   at   vera
granskingarpolitisk  tiltøk.  At  eitt  føroyskt  granskingarumhvørvi  hevur
tikið seg upp, er fyrst og fremst grundað á viljan hjá  einstøkum  persónum,
framtakssemi og virkishug. Tann fyrsta veruliga samskipanin av  granskingini
fór fram, við at Føroya Fróðskaparfelag varð sett á stovn  í  1952.  Felagið
gav  longu  frá   byrjan   út   egið   vísindatíðarrit   Fróðskaparrit   við
undirheitinum Annales Societatis  Scientiarum  Færoensis.  Umframt  at  geva
eitt vísindaligt tíðarrit út hevði felagið til  endamáls  at  seta  á  stovn
eitt vísindaligt bókasavn, sum farið varð  til  verka  við  alt  fyri  eitt.
Næsta raðfesting var at skapa eitt netverk av føroyskum granskarum  og  seta
á stovn ein vísindaligan stovn  –  eitt  fróðskaparsetur.  Tað  eydnaðist  í
1965, tá ið Fróðskaparsetur Føroya – Academia Færoensis – varð sett á  stovn
sum ein sjálvseigandi stovnur. Í 1967  fekk  Fróðskaparsetur  Føroya,  saman
við Fiskirannsóknarstovuni og Fiskiídnaðarstovuni, bústað í  einum  nýggjum,
men lítillátnum bygningi[8].

Danskir økisgranskingarstovnar sum Danmarks Geologiske  Undersøgelser  (DGU)
og Danmarks Fiskeriundersøgelser høvdu vísindalig starvsfólk í  Føroyum.  At
hetta vóru føroyingar við áhuga  fyri  viðurskiftunum  á  staðnum,  var  ein
fyrimunur fyri tað spírandi føroyska granskingarumhvørvið. Av hesum  stovnum
er tað bert GEUS (Danmarks og Grønlands Geologiske Undersøgelser  )  –  fyrr
DGU – sum hevur starvsfólk á lønarlistanum í Føroyum í dag.

Hinir    stovnarnir    vóru    Landsbókasavnið,     Landsskjalasavnið     og
Fornminnissavnið. Harafturat  vóru  so  granskingaráhugaðir  privatpersónar.
Hvør stovnur hevði í mesta lagi eitt vísindaligt starvsfólk.


6 Framhaldandi vøkstur í granskingarumhvørvinu.

Tað var ikki fyrr enn í  byrjanini  av  1970-árunum,  at  fleiri  vísindalig
størv  vórðu  sett  á  stovn.  Vøksturin  varð   fíggjaður   á   løgtingsins
fíggjarlóg, men hetta steðgaði uml. 1990, tá ið kreppan  byrjaði  og  kom  í
hæddina í 1992. Á Fróðskaparsetrinum vórðu tey vísindaligu størvini  munandi
skerd.

Í sambandi við nýggju stýrisskipanarlógina, ið kom í gildi 1.  august  1996,
er undirvísing, gransking og mentan komin undir sama aðalstýri og er  í  dag
undir sama landstýrismanni.  Arbeitt  verður  við  at  samskipa  ella  savna
stovnar, ið hava týdning fyri ella viðvíkja gransking.

Í 1996 kom løgtingslógin um Granskingarráð Føroya í gildi.  Granskingarráðið
hevur   til   uppgávu   at   geva   løgtingi    og    landsstýri    ráð    í
granskingarpolitiskum   spurningum   og   hava   ein   virknan   leiklut   í
granskingarpolitikki í samfelagnum. Granskingarráðið ræður ikki sjálvt  yvir
granskingapeninginum, men ummælir granskingarætlanir  til  landsstýrismannin
at taka  støðu  til  út  frá  tí  upphædd,  ið  verður  sett  á  løgtingsins
fíggjarlóg. Á talvu 2 sæst árliga játtanin.

|Í mió. kr.     |1996   |1997   |1998   |1999   |
|Játtan á       |1,0    |1,0    |1,5    |3,0    |
|fíggjarlógini  |       |       |       |       .


Talva 2  Játtan til granskingarætlanir 1996 til 1999 í ársins prísu.

Heimild: Árligar fíggjarløgtingslógi.

Granskingarráðið  fær  gjøgnum  samstarv  við  hinar  stovnarnar   umráðandi
samskipandi uppgávu. Við hesum tiltaki er við at verða skapt  eitt  veruligt
grundarlag undir einum føroyskum granskingarpolitikki.

Fleiri av teimum stovnum,  ið  eru  nevndir  omanfyri,  og  aðrir  við  hava
umframt sínar dagligu arbeiðsuppgávur eisini  granskingaruppgávur,  sum  eru
ásettar í teimum lógum, hesir stovnar virka undir.

7 Kunngerð av granskingarúrslitu.

Fróðskaparrit er  givið  út  síðani  1952.  Tíðarritið  hevur  yvirlit  yvir
ritgerðir, og fleiri doktararitgerðir eru eisini kunngjørdar  í  ritinum[9].
Føroya Fornminnissavn stóð í fleiri ár fyri útgávu  av  tíðarritinum  Mondli
við mentanarsøguligum og fornfrøðiligum greinum. Seinni  er  hetta  tíðarrit
avloyst av tvørvísindaliga tíðarritinum Frøði. Privatir geva  út  tíðarritið
Málting, ið er  einasta  tíðarritið  um  føroyska  málgransking.  Flestu  av
nevndu stovnunum geva eisini út ársfrágreiðingar.

Eisini   verða   granskingarúrslit   almannakunngjørd    í    norðurlendskum
faktíðarritum og í altjóða norðurlendskum tíðarritum.  Innan  náttúruvísindi
verður nógv givið út í alheims høpi. Fiskivinnufrøðingar  leggja  fram  nógv
úrslit  sum  frágreiðingar  til  ICES   (International   Council   for   the
Exploration af the Sea). Síðani 1995 hevur Fróðskaparrit  havt  eitt  árligt
yvirlit við ”Scientific publications about Faroe  Islands”,  har  ikki  bert
útgávur  hjá  føroyskum  granskarum  eru  tiknar  við,  men   eisini   aðrar
vísindaligar bókmentir um Føroyar og føroysk  viðurskifti[10].  Vísindaligar
útgávur og greinar eru við í Føroyskur bókalisti, ið  Føroya  Landsbólkasavn
gevur út hvørt ár. Hesin bókalisti  lættir  um  at  finna  skjalatilfar  til
føroyska gransking.

2 Granskingartilfeing.


1 Útveganargrundarlag – tey ung.

Í 1998/99 eru 7.018 næmingar í fólkaskúlanum. Ein árgangur  er  uml.  650  –
750 næmingar. Tey flestu enda antin 9. ella 10. flokk og fara víðari  á  ein
miðnámsskúla (studentaskúla, hf-skeið,  handilsskúla,  tekniska  skúla  ella
fiskivinnuskúla). Studentaskúlin byrjaði sína  undirvísing  í  1937.  Síðani
eru studentsútbúgvingarnar vorðnar fleiri og meira sundurbýttar.  Tær  kunnu
takast á studentaskúla, handilsskúla,  tekniska  skúla  og  fiskivinnuskúla.
Niðanfyri sæst, hvussu nógv hava tikið eina studentsútbúgving í  1995  og  í
1998.

|           |1995   |1998   |
|Studentspró|164    |230    |
|gv         |       |       |
|HF-prógv   |92     |86     |
|HH-prógv   |91     |  99*  |
|HT-prógv   |15     |13     |
|HIF-prógv**|13     |6      |
|Tilsamans  |375    |434    .


Talva 3 Yvirlit yvir gymnasialar próvtøkur í 1995 og 199.

Heimild: Undirvísingar- og Mentamálastýrið.
* Av hesum eru 13, sum hava tikið HH upp á 1 ár (studentar, hf-arar o.o.).
** HIF merkir hægri útbúgving innan fiskivinnu á yrkisgymnasialum stigi.

Í 1995 stóðu 375 eina gymnasiala útbúgving og í  1998  434.  Hetta  er  uml.
helmingur av einum árgangi.

Nógv tey flestu,  ið  byrja  eina  hægri  útbúgving,  gera  tað  uttan  fyri
Føroyar. Tey flestu fara til Danmakar og lutfalsliga fá fara til onnur  lond
at lesa. Tey seinastu árini eru korini munandi broytt  til  tað  betra  fyri
tey, sum lesa uttan fyri Norðurlond (sí kap. 5.1 á síðu 90).

2 Fígging av granskingin.

Høvuðskeldan  til  granskingina  kemur  frá  løgtingsins   fíggjarlóg,   har
Fróðskaparsetur Føroya er  at  finna.  Samlaða  upphæddin  til  undirvísing,
gransking o.a. er í 1996 408,4  mió.  kr.,  harav  11,7  mió.  kr.  eru  til
gransking og hægri undirvísing. Hetta  er  2,8%  av  samlaðu  játtanina  til
undirvísing og gransking. Samsvarandi tøl  fyri  1999  eru  ávikavist  427,5
mió. kr., 15,8 mió. kr.  og  3,7%.  Herí  eru  ikki  roknaðar  játtanir  til
økisgranskingarstovnar undir øðrum aðalstýrum. Í  1996  varð  mett,  at  tær
samlaðu almennu játtanirnar til veruliga gransking vóru uml. 8 mió. kr.[11.

Harafturat kemur, at føroyingar  kunnu  søkja  danskar  granskingarpengar  á
jøvnum føti við danir hjá teimum donsku granskingarráðunum.

Tann einasti privati grunnurin í Føroyum, sum hevur til endamáls  at  stuðla
gransking, er ”Vísindagrunnur Føroya Sparikassa” við einum  grundfæi  upp  á
slaka 1 mió. kr. Grunnurin hevur í  einum  5  ára  tíðarskeiði  síðani  1990
stuðlað føroyskari gransking við einari upphædd upp á  uml.  kr.  125.000  í
miðal  um  árið.  Føroyskir  peningastovnar  stuðla  av   og   á   einstøkum
verkætlanum. Sum dømi kann nevnast, at Pf. Sjóvinnubankin setti 1  mió.  kr.
av til gransking á sínum 60 ára føðingardegi í 1992. Onnur helvtin  fór  til
fiskivinnukanningar  og  hin  helvtin  fór  til   ein   granskingarstyrk   í
fiskivinnubúskapi. Tað eru bert smáar upphæddir,  sum  vinnan  nýtir  upp  á
gransking.

Orðabókagrunnurin, hvørs inntøkur koma frá sølu av áður útgivnum  orðabókum,
hevur stuðlað móðurmálsorðabókini  við  stórari  upphædd.  Orðabókagrunnurin
hevur eisini stuðlað øðrum orðabókum. Mentunargrunnur Føroya Løgtings  hevur
av  og  á  stuðlað  útgávum  í  smb.  við  útgávur  av  vísindaligum  slagi.
Samanumtikið  eru  uttanhýsis   keldurnar   til   gransking   kortini   sera
avmarkaðar.

Granskingarstyrkur  og  at  keypa  granskarar  leysar  frá  teirra   dagligu
uppgávum  er  vanliga  fíggjað  av  teimum  donsku  granskingarráðunum,  sum
føroyskir granskarar kunnu  søkja  í  kapping  við  danskar  granskarar,  og
partvíst av norðurlenskum og evropeiskum keldum. Av tí at vit ikki  eru  við
í   ES,   kunnu   vit   ikki   taka   beinleiðis   lut   í    teimum    ymsu
granskingarverkætlanum, sum fara fram innan ES (víst verður annars til  kap.
5.2.2á síðu 99).

Tann samfelagsliga menningin er komin hagar, at  tað  frá  politiskari  síðu
verður mett, at gransking er umráðandi og neyðug í einum nútímans  samfelag.
Gransking hevur tey seinnu árini fingið hægri  raðfesting,  sum  stovnseting
av Granskingarráð Føroya er eitt dømi um. Hækkingin á  fíggjarjáttanini  hjá
Fróðskaparsetri Føroya í  1998  og  99  kann   skiljast  sum  tekin  um,  at
myndugleikarnir    eru    sinnaðir     spakuliga     at     fáa     føroyska
universitetsvirksemið upp á tað stigið, sum tað hevði,  tá  ið  kreppan  tók
seg upp.

3 Granskingartilfeing.

Verður hugt at tí menniskjansliga granskingartilfeinginum,  eru  tað  í  dag
meira enn 50 fólk[12] í  størvum  við  fakligum  og  vísindaligum  eyðkenni.
Okkurt av hesum størvum er fíggjað uttanífrá.  Verður  hugt  at  akademiskum
útbúgvingum,  hava  nógv  teir   flestu   føroysku   akademikararnir   tikið
útbúgvingina  á  donskum  lærdum  háskúlum,  fá   við   onnur   norðurlendsk
fróðskaparsetur og uppaftur færri uttan fyri Norðurlond.

Minstamarkið við setan í starv hevur verið kandidatsprógv  ella  samsvarandi
útbúgving. Tá talan er um vísindalig størv við Fróðskparsetur Føroya,  hevur
ein metingarnevnd mett um umsøkjararnar, eins  og  gjørt  verður  við  onnur
universitet.  Setursráðið   er   setanarmyndugleiki.   Starvsflokkingin   er
adjunktur, lektari og professari.

Á øðrum vísindastovnum enn Fróðskaparsetri Føroya  er  mannagongdin  vanliga
tann, at leiðslan eftir innanhýsis meting ger tilmæli til  landsstýrið,  sum
síðani tekur endaliga avgerð um, hvør skal  setast  í  starv.  Vanliga  hava
fáir skikkaðir umsøkjarar verið  til  tey  einstøku  størvini,  so  avgerðin
hevur  aloftast  verið  sjálvsøgd.  Í  onkrum  førum  er  tann  setti  komin
beinleiðis frá próvtøkuborðinum, í øðrum føri hava teir havt  arbeiðsroyndir
frá øðrum stovnum.

Nú, tá ið leys størv eru meira sjáldsom, er støðan  vorðin  ein  onnur,  við
tað at roknað verður við – í flestum førum – at fleiri skikkaðir  umsøkjarar
eru.

Nýggjar tíðir seta nýggj førleikakrøv. Eitt  ph.d-stig  er  enn  ikki  nakað
formligt krav fyri at verða settur í starv, men fleiri  stovnar  hava  givið
tekin um – yvir fyri sínum ungu starvsfólkum – at roknað verður við, at  tey
taka eitt ph.d-stig. Trupulleikin er  tann,  at  uttan  at  meira  tilfeingi
kemur afturat, fer tað at hava við sær, at tey  ymisku  føstu  ábyrgdarøkini
og bindingar koma at hvíla á færri herðum. Hinvegin er tað neyðugt,  at  tað
einstaka vísindaliga starvsfólkið fær  møguleika  at  menna  sín  persónliga
førleika.

3 Stovnar og granskingarumhvørv.


1 Útbúgvingarstovnar uttan granskingarskyld.

Ávísir stovnar hava útbúgving sum einasta endamál[13]. Av  hesum  er  Føroya
Læraraskúli tann elsti. Hann  varð  settur  á  stovn  í  1870.  Síðani  komu
sjómansskúlarnir og maskinskúlin  fyrst  í  hesi  øldini.  Sjúkrasystraskúli
Føroya kom í 1960. Føroya Handilsskúli,  ið  hevur  røtur  aftur  til  1936,
skipar í dag fyri HD-lesnaði í samstarvi við Handilsháskúlan í  Århus  innan
ávís fakøki.

2 Leiðsla og funktiónsøki almen.

Tað  eyðkennir   granskingarumhvørvið,   at   tað   umfatar   fleiri   smáar
sjálvstøðugar  stovnar  hvør  við  sínum  leiðara  ella  stjóra,  sum  hevur
beinleiðis tilvísing til landsstýrið. Ábyrgdin av leiðsluni  á  tí  einstaka
stovninum er hjá tí eina persóninum. Eitt  undantak  er  tó  Fróðskaparsetur
Føroya, sum  síðani  1987  er  leitt  av  einum  valdum  rektara  og  valdum
megindeildarformonnum. Frá myndugleikanna  síðu  verður  arbeitt  saman  við
ymiskum stovnum um at knýta hesar stovnar saman í størri  granskingareindir.
Tað ger seg galdandi fyri  teir  flestu  av  teimum  eftirfylgjandi  umrøddu
stovnum, at myndugleikarnir hava álagt teimum ymisk og føst  ábyrgdarøki  og
skyldur sum t.d. vísindaliga og tekniska skjalfesting,  fastar  innsavningar
av dátum og fyri onkrar stovnar frágreiðing,  ráðgeving  og  eftirlit.  Tann
tíð, ið er sett av til veruliga  gransking,  er  sera  avmarkað  og  sjáldan
formskipað.

3 Søvn – neyðugar fyritreytir fyri at gransking kann fara fram á
      granskingarstovnu.

Fyri gransking er sera umráðandi við  søvnum,  har  granskarar  kunnu  finna
fram til keldur og tilfar, ið er neyðugt fyri at kunna útinna gransking.

1 Føroya Landsbókasav.

Við heimastýrislógini varð bókasavnsmálið yvirtikið sum føroyskt sermál,  og
Føroya Landsbókasavn, stovnað  í  1828  sum  sjálvsognarstovnur,  kom  undir
landsstýrið og  virkar  í  dag  eftir  løgtingslógini  frá  1952  um  Føroya
Landsbókasavn.

Føroya Landsbókasavn hevur trý høvuðsendamál:
 • at savna allar føroyskar bókmentir og so mikið sum gjørligt av  bókmentum
   um Føroyar
 • at vera meginbókasavn fyri allar Føroyar
 • at vera vísindabókasav.

Landsbókasavnið  virkar  m.a.  sum  vísindaligt  bókasavn   við   framkomnum
leitiskipanum á høgum tøkniligum stigi og við einari vælvirkandi  lániskipan
ímillum bókasøvn bæði innanlands og uttanlands.

Sambært lógini  skal  Føroya  Landsbókasavn  fáa  til  vegar  eitt  savn  av
vísindaligum bókmentum. Grundarlagið undir hesum savni er tað bókabýti,  sum
fer fram ímillum stovnin og líknandi stovnar í grannalondunum.

Føroyskir skúlar og lærustovnar hava eins og øll onnur ókeypis  atgongd  til
alt tað tilfar, sum skrásett er á Føroya Landsbókasavni.

Ein grundstuðul hjá gransking í Føroyum og gransking í føroyskum  evnum  er,
at tilfarið, sum er til, er skrásett, og at granskarin veit, hvar hann  skal
fara eftir tí. Føroya Landsbókasavn skrásetur eftir altjóða leiðreglum  alla
tíðina alt prentað tilfar Føroyum viðvíkjandi, soleiðis at granskarar  vita,
hvat ið er tøkt og hvar ið tað er til skjals. Skrásetingararbeiðið verður  í
dag gjørt á framkomnari telduskipan, og um stutta  tíð  verður  skrásetingin
eisini atkomulig á internetinum.

Føroya Landsbókasavn er eisini meginbókasavn fyri allar Føroyar, og í  hesum
liggur ein ávís skylda hjá stovninum – og harvið hjá  landsins  myndugleikum
– at bera so í bandi, at allir skúlar landsins hava nøktandi  skúlabókasavn,
soleiðis at lunnarnir til alla útbúgving og gransking verða lagdir  longu  í
teimum umráðandi árunum í barnaskúlanum.

Tey  seinnu  árini  er  samstarv  fingið  í  lag   millum   Landsbókasavnið,
Fróðskaparsetur  Føroya  og  aðrar  lærustovnar  og   stovnar   um   umsjón,
skráseting, tænstuveiting o.a. av teirra bókasøvnum. Hetta er ein  áhugaverd
uppgáva, tí í telduheiminum í  dag  førir  ein  skipan  av  einum  bókasavni
beinanvegin til samskipan av nógvum bókasøvnum; soleiðis eru  telduskráirnar
háttaðar. Í tí lítla føroyska granskingarheiminum fer  hetta  samstarvið  at
hava stóran týdning  í  framtíðini.  Hetta  hevur  ført  við  sær,  at  eitt
heildaryvirlit  yvir  allar  vísindaligar  bókmentir  í  Føroyum  er   tøkt.
Landsbókasavnið  er  á  henda  hátt  ein  miðdepil  í   tænastuveiting   til
granskingina. Landsbókasavnið fremur ikki sjálvt gransking, men ger  ymiskar
bókmentaskráir  og  gevur  út  Føroyskan  bókalista.  Harumframt   skrásetur
Landsbókasavnið eisini allar bókmentir um Føroyar  og  allar  bókmentir,  ið
eru  skrivaðar  av  føroyingum,  eisini  vísindaligar  ritgerðir,  bæði  sum
greinir og sum bøkur.  Serritgerðir  og  ritgerðir,  ið  verða  skrivaðar  í
sambandi við akademiskan lestur eru eisini  at  finna  á  Landsbókasavninum.
Hetta er eitt samstarv millum Landsbókasavnið og MFS  (Meginfelag  Føroyskra
Studenta).

2 Føroya Landsskjalasav.

Bygnaður, uppgávur og tilfeingi. Landsskjalasavnið er  ein  mentanarstovnur,
ið hevur til endamáls at varðveita almenn og  privat  skjalasøvn,  sum  hava
søgulig  virði  og  hava  fyrisitingarligan  og  rættarligan  týdning   fyri
myndugleikar ella borgarar. Landsskjalasavnið skal savna, skipa,  varðveita,
lýsa  og  røkja  søvnini,  so  at  tey  eru  til  taks   hjá   myndugleikum,
almenninginum og granskingini.

Umframt  landsskjalavørðin  er  eitt  fólk  við  akademiskari  útbúgving   á
stovninum. Harafturat eru starvsfólk til fyrisiting,  skráseting,  eftirlit,
lesistovu o.a. Fólk av landsskjalasavninum undirvísa søgulesandi og fólki  í
almennu umsitingini í fyrisitingarsøgu og journalkunnleika.

Skjalasavnsavtalan frá 1990 og skjalasavnslógin frá 1992 hava havt  við  sær
fleiri fyrisitingarligar uppgávur. Ráðgeving og eftirlit við  skjalasøvnunum
hjá øllum donskum og føroyskum stovnum hava økt munandi um  uppgávurnar  hjá
stovninum, samstundis sum játtanin til Landsskjalasavnið er lækkað  munandi.
Hetta sæst av talvuni niðanfyri. Játtanin til Landsskjalasavnið lækkaði  við
25% frá 1989 til 1995 og er í 1999 komin upp á 1992 stigið.

|í tkr.   |1989   |1992   |1995   |1998   |1999   |
|Játtan   |2.633  |2.162  |1.974  |2.046  |2.193  |
|Indeks   |100    |82     |75     |78     |83     .


Talva 4 Árligar játtanir til Landsskjalasavnið í ársins prísu.

Heimild: Árligu fíggjarlógirnar.
Viðmerkingar: Í 1995 eru lønirnar lækkaðar við uml. 10% í mun  til  1992.  Í
1998 er lønarlækkingin uml. 3% í  mun  til  1992,  meðan  lønarlækkingin  er
burtur í 1999, lønarlækkingin er sostatt borin fult aftur í 1999.  Tí  eigur
hetta at verða havt í huga, tá ið  samanborið  verður  millum  tey  einstøku
árini. Tað vil siga, at tann parturin av lækkingini, sum er størri  enn  10%
í 1995 í mun til 1989, er ein reallækking. Annars eigur fyrivarni  at  verða
tikið fyri øðrum broytingum í kostnaðarstiginum  í  samfelagnum,  men  hóast
hetta geva tølini greiða ábending.  Í  1993  kom  meirvirðisgjalds-skipanin.
Hetta hevur verið við til at hækka tann partin av  rakstrarkostnaðinum,  sum
ikki er beinleiðis lønir. Av tí at lønarparturin er so mikið stórur,  verður
mett, at mvg ikki hevur ávirkað kostnaðarstigið so  nógv,  hóast  tað  hevur
økt um stovnsins kostnaðarbyrðu.

Landsskjalasavnið   hevur   savnindi   aftur   til   14.   øld.   Skjøl    á
Landsskjalasavninum saman við savnindum av føroyskum uppruna og  týdningi  á
donskum skjalasøvnum eru týdningarmesta keldutilfar ikki bert  til  føroyska
søgu,  men  eisini  fyri  t.d.  náttúru-  og  heilsuvísindi,  sæð  í  einari
søguligari mynd.

Gransking. Landsskjalasavnið  hevur  til  endamáls  at  fremja  gransking  í
tilknýti til søvnini. Mesta arbeiði fer tó fram til kanningar  og  ráðgeving
til granskarar innan nógvar greinar, t.d. heilsu-, sið-, bygdar-, ættar-  og
kirkjusøgu.  Í  hesum  sambandi  eru  visiónir  um   eina   fyrisitingarliga
søgukanning. Hetta er  ein  verkætlan,  sum  er  fortreyt  fyri  skráseting,
atgeingi og  fullgóðari  nýtslu  av  savnindunum  og  sum  bæði  starvs-  og
vísindafólk vilja fáa nyttu av. Landsskjalasavnið hevur ynski um at geva  út
søguligar keldur, møguliga við viðmerkingum. Uttan  fyri  skjalasavnsskyldur
verður arbeitt við eini verkætlan í kvinnusøgu.

Ein  serlig  ætlan  í  sambandi   við   Landsskjalasavnið   er   verkætlanin
”Arbeiðarrørslan á Tvøroyri 1915 – 1990”  sum  hevur  ført  til  eina  ph.d-
ritgerð[14].


4 Universitet – gransking og undirvísin.


1 Fróðskaparsetur Føroy.

Fróðskaparsetur Føroya (Academia Færoensis) er sett á stovn í 1965  sum  ein
sjálvsognarstovnur við játtan á løgtingsfíggjarlógini.  Tað  skuldi  “fremja
rannsóknararbeiði  og  skipa  fyri  hægri  undirvísing  í   Føroyum”[15]   í
samstarvi við teir granskingarstovnar, sum  tá  vóru,  t.e.  søvn  landsins:
Landsbókasavnið, Landsskjalasavnið, Fornminnissavnið, Náttúrugripasavnið  og
Fiskirannsóknarstovuna.

Fyrireikingarnar  til  Fróðskaparsetrið  byrjaðu  í  1952,  tá   ið   Føroya
Fróðskaparfelag  varð stovnað og miðvíst fór undir at  leggja  lunnar  undir
vísindaligt   virksemi   í   Føroyum.    Setursráðið,    t.e.    stýrið    á
Fróðskaparsetrinum, fevndi um tríggjar limir, sum  Fróðskaparfelagið  valdi,
umframt landsbókavørðin og rektaran á  Føroya  Studentaskúla.  Í  1987  varð
Fróðskaparsetrið umskipað og gjørdist  universitet  (Universitas  Færoensis)
við stýrislagi sum á universitetum í øðrum  Norðurlondum.[16]  Í  dag  hevur
Fróðskaparsetrið somu høvuðsuppgávur sum Academia Færoensis  umframt  skyldu
til at kunna um granskingina. Í lógini er  tað  orðað  soleiðis,  at  setrið
hevur “til endamáls at inna gransking, geva frálæru á hægri stigi og  breiða
út kunnleika um vísindalig háttaløg og úrslit”.[17.

Virksemið  á  Fróðskaparsetrinum  er   skipað   í   tríggjar   megindeildir:
Føroyamálsdeild, Náttúruvísindadeild og Søgu-  og  samfelagsdeild.  Rektarin
er formaður í setursráðnum, sum er mannað av formonnunum  á  megindeildunum.
Bæði rektari og megindeildarráðslimir verða eftir ásettum reglum  vald  fyri
trý ár í senn av teimum, sum starvast á setrinum.

Í 1998 varð ein menningarætlan fyri Fróðskaparsetrið gjørd. Hon  stingur  út
í kortið, hvussu stovnurin kann verða mentur tey næstu trý árini.

Undirvísing
Tá ið setrið  varð  stovnað,  varð  lagt  varliga  fyri  við  einari  deild,
Føroyamáls-deildini, og einum vísindastarvsfólki.

Fyrsta tiltakið á Fróðskaparsetrinum var orðabókaarbeiði, síðani komu  skeið
í føroyskum fyri lærarar. Verulig akademisk undirvísing byrjaði í  1970  við
heimspeki og skeiði til “filosofikum”.

Náttúruvísindalig nám
Í 1972 varð farið undir 2 ára  náttúruvísindaliga  støðisútbúgving,  og  tað
eru   tvær   støðisgreinir:   stødd-/alisfrøðilig    og    evna-/lívfrøðilig
støðisútbúgving. Í 1987 vórðu fimm BS–nám sett á  stovn,  tað  er  1-1½  ára
framhaldslestur eftir støðisútbúgvingina  til  Bachelor  of  Science:  alis-
/jarðalisfrøði,     lívfrøði,     teldufrøði,      ravmagnsverkfrøði      og
matvøruverkfrøði. Orsakað av kreppuni gjørdust tey ikki øll veruleiki.

Hugvísindalig nám
Føroyskt
Í 1974  varð skipað fyri ársnámi í norðurlendskum,  serliga  føroyskum  máli
og bókmentum, og tað varð víðkað til tvey ára exam.art.-nám í  1976.  Síðani
gingu  ellivu  ár,  til  farið   varð   undir   framhaldslestur   til   fult
kandidatprógv (cand.phil.)  í  norðurlendskum,  serliga  føroyskum  máli  og
bókmentum. Tann undirvísingin byrjaði í 1987.

Gudfrøði og søga
Árini 1978-1988 varð undirvíst í gudfrøðiligum evnum, men av  ymsum  grundum
steðgaði tann undirvísingin.

Í 1987 vórðu studentar fyrstu ferð tiknir  upp  til  exam.art.-nám  í  søgu,
teir  fyrstu  luku  BA-nám  í  1990  (Bachelor  of  Arts)  og   tey   fyrstu
høvuðsgreinarprógvini, cand.phil.-prógv, í søgu vórðu útskrivað í 1992.

Lokin nám á Fróðskaparsetri Føroya
Megindeildirnar taka ikki upp nýggj lesandi hvørt  ár,  men  laga  upptøkuna
eftir tilfeinginum. Tað samlaða árliga talið av innskrivaðum  lesandi  hevur
tey seinastu árini ligið millum 60 og 100.

Hugvísindalig nám á Føroyamálsdeildini og Søgu- og  samfelagsdeildini  lokin
við ársenda í 1998.

88 staðið 2 ára námið, exam.art.-prógv í norðurlendskum,  serliga  føroyskum
máli og bókmentum,
8   staðið 4 ára cand.phil.-prógv í sama evni
29 staðið exam.art í søgu og siðsøgu
16 staðið BA  í sama evni
3   staðið cand. phil. í sama evn.

Samfelagsfrøðilig nám
Í  tíðarskeiðinum  1993-95   varð   skipað   fyri   ársnámum   í   ávikavist
samfelagsvísindum og búskapi og í handli og máli. Til samans 20 hava  staðið
hesi bæði ársnámini.

Náttúruvísindalig nám
Náttúruvísindadeildin (náttúruvísindi og tøkni) hevur í tíðarskeiðinum 1988-
98 útskrivað:
54  støðisútbúgvingarprógv
15 BS-próg.

Summi av teimum, sum taka prógv í eini grundútbúgving á  Fróðskaparsetrinum,
hava høvuðsgreinarprógv í  eini aðrari lærugrein og  eru  sostatt  cand.mag.
Nøkur teirra hava lisið báðar greinirnar í  útbúgvingini  á  setrinum  (t.d.
føroyskt og søgu).

Tey, sum bara taka prógv í eini – ella  pørtum  av  eini  -  støðisútbúgving
ella eini grundútbúgving, halda aloftast fram  við  víðari  lestri  á  øðrum
universitetum.  Tað  hevur  ongantíð  verið  annað  at  frætt   um,   hvussu
útbúgvingin á setrinum hevur vignast, enn at grund- og  støðisútbúgvingarnar
eru  á  sama  støði  sum  aðrastaðni,  og  studentarnir,  sum   halda   fram
aðrastaðni, eru væl lærdir og klára seg væl.

Granskaraútbúgving
Eftir kunngerð frá 1996 ber til  at  fara  undir  granskaraútbúgvingina  til
ph.d.  (Philosophy  Doctor)  á  Fróðskaparsetrinum.  Á  vári  1999  eru  trý
granskaralesandi innskrivað á setrinum. Granskaraútbúgving  umfatar  lestur,
undirvísing og gransking, sum skal enda við eini ph.d.-ritgerð,  sum  verður
vard á almennari samkomu.  Fyri  at  tryggja  granskaranum  altjóða  royndir
umfatar útbúgvingin harumframt eina vist á útlendskum universiteti.

Kreppan
   Tá ið kreppan gjørdi vart við seg í  1989,  varð  fíggjarjáttanin  beinan
   vegin skerd á Fróðskaparsetrinum. Í talvu 5 niðanfyri sæst  játtanin  til
   Fróðskaparsetrið úrvald ár frá 1989 til 1999. Í 1995 var játtanin  einans
   67% av játtanini í 1989. Í 1999 er játtanin komin eitt sindur upp um 1992-
   støðið. Tískil eru í dag bert 60% av teimum  vísindaligu  størvunum,  sum
   vóru í 1989. Hetta førdi við sær, at tær stóru ætlanirnar  í álitinum frá
   1986 vórðu av ongum. Í dag eru tey somu trý  høvuðsøkini  ella  tær  somu
   megindeildirnar  sum   í   1980-árunum:   Føroyamálsdeildin,   Søgu-   og
   samfelagsdeildin og Náttúruvísindadeildin.

|í tkr.   |1989   |1992   |1995   |1998   |1999   |
|Játtan   |14.596 |11.500 |9.700  |10.615 |11.786 |
|Indeks   |100    |79     |67     |73     |81     .


Talva 5 Árligar játtanir til Fróðskaparsetur Føroy.

Heimild: Árligu fíggjarlógirnar. Sí annars viðmerkingarnar á síðu 38  (Talva
4).

1 Føroyamálsdeildi.

Bygnaður, uppgávur og tilfeingi. Føroyamálsdeildin er sett á  stovn  í  1965
og starvsøki hennara  er  gransking  og  undirvísing  í  føroyskum  máli  og
bókmentum. Samstundis hevur deildin  altjóða  skyldur,  tí  hon  er  einasti
stovnur í heiminum, sum burturav hevur til endamáls at granska og  undirvísa
í føroyskum máli  og  bókmentum.  Tí  er  Føroyamálsdeildin  tann  natúrligi
fakligi miðdepilin í slíkum virksemi.

Haraftrat kemur ávíst  ráðgevandi  virksemi  eins  og  upplýsing/kunning  um
granskingarúrslit. Røkt av orða-, staðanavna-, málføra- og  kvæðasøvnum  eru
neyðugir partar av granskingini og undirvísingini á deildini.

Til at  røkja  undirvísingar-  og  granskingaruppgávurnar  hevur  deildin  6
vísindastørv: 3 málfrøðistørv og  3  bókmentastørv  (1  av  hesum  seinnu  í
skaldskapi  av  manna  munni).   Harafturat   er   í   løtuni   (1999)   ein
uttansetursfíggjaður  ph.d.-studentur  á  deildini  og  deildin  hýsir  eini
uttansetursfíggjaðari orðabókarverkætlan.[18.

Til at røkja savnsskyldur av ymiskum slag hevur deildin 3 savnshjálparar,  1
í fullum starvi, 2 í parttíðarstarvi.  Til  at  røkja  tær  fyrisitingarligu
uppgávurnar hevur deildin ein deildarskrivara.

Føroyamálsdeildin er við í Nordplus-netverkinum Nordliks,  sum  skipar  fyri
lærara- og studentaumbýti millum móðurmálsdeildirnar á  øllum  universitetum
í Norðurlondum. Serliga læraraumbýti kemur væl við hjá deildini.

Nettojáttanin hjá deildini var í 1998 3.374 tkr.

GRANSKING.
Granskingarøkið hjá deildini er í stórum dráttum málfrøði og  bókmentafrøði,
undir hetta seinna kemur gransking av skaldskapi av manna munni.

Málfrøði.
Aðaltátturin  í  málvísindaliga  arbeiðinum   hjá   deildini   hevur   verið
orðabókaarbeiði. Fram til uml. 1990 varð  høvuðsdenturin  lagdur  á  orðtøku
fyri at vaksa um og útbyggja orðasavnið, ið,  síðan  deildin  varð  stovnað,
hevur verið grundarlagið undir øllum  orðabókaarbeiði.  Í  1989  varð  farið
undir verkætlanina "Móðurmálsorðabókin", ið partvíst var fíggjað  uttanífrá.
Henda verkætlan var  liðug,  tá  ið  Føroysk  orðabók  kom  út  í  1998.[19]
Arbeiðið við at endurskoða og fullfíggja orðabókina til seinni  endurútgávur
fer fram á Føroyamálsdeildini.

Umfatandi staðanavnarannsóknir verða framdar á deildini.  Føroyamálsdeildin,
Matrikulstovan og Kort- og Matrikelstyrelsen samstarvaðu frá 1980  til  1998
um navnatilfarið á kortunum, sum er nógv økt á nýggju 37  kortbløðunum,  sum
vóru liðug at koma út í 1998.[20.

Harumframt verður granskað í føroyskari mállæru og málsøgu  og  í  føroyskum
fólkanøvnum.

Bókmentir.
Bókmentafrøðiliga granskingin  á  Føroyamálsdeildini  hevur  kastað  av  sær
monografiir um einstakar rithøvundar og ávís tíðarskeið.[21]  Givin  eru  út
greinasøvn við bókmentaligum greiningum av støkum verkum[22] og  tekstum[23]
og  við  ráðstevnufyrilestrum.[24]   Á   deildini   er   skrivað   bók   við
bókmentaligum frøðiheitum[25] og í umbúna  er  bók,  sum  viðger  modernaðar
skaldsøgur  og  setur  tær  í  ástøðiligan   og   søguligan   samanhang.[26]
Harafturat  verða  bókmentafrøðiligar   greinir,   sum   eru   skrivaðar   á
Føroyamálsdeildini, prentaðar í Fróðskaparritum og í útlendskum  tíðarritum,
eitt nú í tí enska Skandinavica og íslendska  Tímariti  máls  og  menningar.
Hesi seinastu tíggju árini hava greinir frá deildini  verið  í  bókunum  frá
bókmentaráðstevnunum hjá International Association of Scandinavian  Studies,
sum verður hildin á øðrumhvørjum ári. Í fjør var henda  ráðstevna  hildin  á
Fróðskaparsetrinum  og   ráðstevnufyrilestrarnir   verða   ritstjórnaðir   á
Føroyamálsdeildini og koma út í bók í 2000.

Granskingin av skaldskapi av manna munni snýr seg um kvæðir sum  tekstir  og
kvæðir í sosialum samanhangi, t.e. í dansinum. Tvær  ráðstevnur  hava  verið
hildnar, onnur um kvæðir og hin um vísuskaldskap  í  víðari  merking.  Báðar
hesar ráðstevnur eru útgivnar í bók.[27] Eitt hefti  um  føroyskan  dans  er
gjørt á deildini,[28] og í umbúna er útgáva av  einum  higartil  óviðgjørdum
kvæðahandriti, útgáva av kvæðaløgum í tilknýti til hetta handrit.

Fjølmiðlasamskifti, munnligt samskifti  í  nútíðini  og  samtíðarmentan  eru
somuleiðis  granskingarevni  á  Føroyamálsdeildini.  Ymsar  greinagerðir   í
tíðarritum[29], antologium á skandinaviskum og enskum  máli  vísa  úrslit  á
økinum.[30]  Ein  dr.phil.-ritgerð  um  samskifti  og  fólksliga  mentan  er
skrivað á deildini,[31] somuleiðis ein ph.d. ritgerð.[32.

2 Søgu- og samfelagsdeildi.

Bygnaður, uppgávur og tilfeingi. Søgudeildin er  sett  á  stovn  í  1986  og
umfataði til 1988 umframt søguvísindi eisini gudfrøði. Í 1989  varð  avgjørt
at fara undir at byggja upp eina samfelagsvísindaliga deild, men í 1992  var
samfelagsfrøði løgd saman við søgufrøði í eina nýggja megindeild:  Søgu-  og
samfelagsdeildin. Á deildini eru 3  vísindastørv:  eitt  í  almennari  søgu,
eitt  í  siðsøgu  og  eitt  í  samfelagsfrøði.  Deildin  hevur  eitt   hálvt
deildarskrivarastarv og nettojáttanin hjá deildini var í 1998 1.589 tkr.

Tann samfelagsvísindaliga granskingin, sum fer fram í Føroyum, verður  framd
á Søgu- og samfelagsdeildini. Hagstova Føroya hevur  til  uppgávu  at  savna
tilfar, sum lýsir føroyska samfelagið úr  ymsum  sjónarhornum.  Hesi  hagtøl
hava stóran týdning  fyri  empirisku  samfelagsgranskingina,  men  Hagstovan
fremur ikki sjálv veruliga gransking. Partar  av  granskingini  á  Søgu-  og
samfelagsdeildini fáa uttanseturs stuðul  og  tað  hevur  m.a.  kastað  eina
frágreiðing av sær, sum lýsir hvussu  tað  ber  til  at  forða  fyri  stríði
millum núverandi høvuðsvinnuna,  fiskivinnuna,  og  ta  nýggju  oljuvinnuna.
Tvey av amboðunum tykjast vera samskifti og virðing.[33.

Søgu- og samfelagsdeildin dúvar í ávísan mun upp á útlendskar  gestalærarar,
og  søgunámini  umfata  meira  fólkalívsfrøði  og  siðsøgu  enn   somu   nám
aðrastaðni. Námini í søgufrøði roynast so mikið væl,  at  fleiri  eru  farin
undir granskaraútbúgving í søgu. Í  samfelagsvísindum  er  talan  um  serlig
evnisskeið og um ársnám í samfelagsvísindaligum  grundevnum  og  í  búskapi,
handli og máli. Hetta  seinna  árskeiðið  er  samskipað  við  Robert  Gordon
University í Aberdeen og Aalborg Universitetscenter. Tikið  verður  upp  til
námini, tá ið tilfeingið og umstøðurnar eru til tað. Harumframt er í  umbúna
at skipa ársnámini í samfelagsfrøði soleiðis,  at  tað  verður  gjørligt  at
taka BA í samfelagsfrøði.

Gransking.
Granskingin á Søgu-  og  samfelagsdeildini  fer  fram  í  søgu,  siðsøgu  og
samfelagsvísindum. Vísindastarvsfólk á deildini hava givið út  ritgerðir  um
føroyska søgu, stjórnarskipanarliga søgu, kirkjusøgu,  fólksliga  mentan  og
skiftið      frá      bóndasamfelagi       til       fiskivinnusamfelag.[34]
Granskingaruppgávurnar eru fjøltáttaðar, men dentur  verður  lagdur  á  hesi
øki: norðbúgvamentan, bygdasamfeløg  í  broyting  og  pinkutjóð  í  menning.
Deildin hýsir 2 uttansetursfíggjaðum ph.d.-verkætlanum.[35.

Søgu- og samfelagsdeildin stílaði fyri altjóða  vísindaligari  ráðstevnu  um
”Microstates:   Globalization   and   Constitutionalism.    Challenges    to
Selfgoverment and Microstates” í apríl 1999.[36.

3 Náttúruvísindadeildi.

Bygnaður,  uppgávur  og   tilfeingi.   Náttúruvísindadeildin   gevur   hægri
náttúrufrøðiligar  útbúgvingar  og   granskar   í   náttúruvísindaligum   og
tekniskum evnum. Gransking og útbúgving eru  tvær  síður  av  somu  søk:  at
framleiða og gagnnýta vitan og eiga at fylgjast í tí virksemi, sum fer  fram
á einum universiteti.

   Hóast Náttúruvísindadeildin hevur virkað í meir enn  25  ár,  er  fakliga
   umhvørvið framvegis lítið størri, enn tað var í byrjanini. Bert eitt fast
   vísindafólk   er   á   hvørjum   fakøki,   og   tí   er   virksemið   hjá
   Náttúruvísindadeildini     nógv     knýtt     at     einstaklingum.     Á
   náttúruvísindadeildini eru fimm full vísindastørv umframt parttíðarstørv.
   Harafturat eru á deildini ph.d.-lesandi, sum  m.a.  fíggja  lesturin  við
   studningi frá oljufeløgum. Deildin hevur  ein  deildarskrivara  og  tveir
   laborantar.

   Játtanin hjá deildini er í 1998 3.202 tkr.

Gransking.
Granskingin á Náttúruvísindadeildini fer fram á hesum økjum.

 • Føroyska veðurlagið síðan 1875.
 • Geislavirkni og onnur dálking á sjógvi, landi og í luftini.
 • Møguleikarnir at nýta nútímans telesamskiftisútgerð í Føroyum.
 •  Streymviðurskifti  í  føroyskum  sjóøki.  Kanningar  við  matematiskum
   modellum.
 • Útbreiðsla, føði og vøkstur hjá fiski á Føroyabanka.
 • Málteld og orðabókaarbeiði.

Royndarspreingingar við kjarnorkuvápnum førdu í 1960 árunum til  lutfalsliga
høgt geislavirkni í  nøkrum  føroyskum  matvørum.  Hetta  eggjaði  til  eina
drúgva   mátiætlan,   ið   upprunaliga   serliga   varð   útint   av    RISØ
kanningarstovninum. Á Náttúruvísindadeildini hevur serliga  eftir  Tjernobyl
vanlukkuna verið arbeitt við,  hvussu  geislavirkni  gjøgnum  avfall  verður
flutt í  gras,  seyð  og  aðrar  partar  av  vistskipanini  til  menniskjað.
Arbeiðið er samskipað í norðurlendskum høpi.[37.

Orsakað  av  torgreiddari  botnstaðfrøði  (botntopografi)  og  samanfallandi
vatnmongdum myndar føroyska havøkið eina fløkta skipan,  sum  er  torfør  at
lýsa ástøðiliga. Á  Náttúruvísindadeildini  verður  arbeitt  við  numeriskum
havfrøðimodellum, ið kunnu økja  um  vitanina  um  havøkið  við  Føroyar.  Í
slíkum modelleringsarbeiði  verða  mátingar  brúktar,  og  synergi  fæst  tí
millum arbeiði hjá teimum, sum máta, og teimum, sum gera modell  –  eitt  nú
millum Náttúruvísindadeildina, Fiskirannsóknarstovuna og útlendskar  stovnar
sum Norsk Meteorologisk Institut og  lærda  háskúlan  í  Bergen.  Ein  onnur
havfrøðilig verkætlan  kannar  fiskiríkidømi  á  Føroya  Banka.[38]  Arbeitt
hevur  eisini  verið  saman  við  granskarum   frá   Danmarks   Teknologiske
Universitet  (DTU)  um  menning  av  eini  oljurakstrarætlan   (”oil   spill
trajectory”) fyri føroyska havøkið.

Stóru hæddarmunirnir í landinum ávirka útbreiðsluna  av  elektromagnetiskum-
bylgjum, og tað hevur  tí  týdning  fyri  telesamskiftið.  Í  samstarvi  við
Føroya Teleeru  kanningar  gjørdar  av,  hvussu  havið  og  fjøllini  ávirka
signaldygdina í digitalum-radioskipanum.

Tað er í umbúna at leggja fleiri náttúruvísindaligar  granskingarstovnar  og
setrið saman í  næstum.  Í  umleið  eitt  ár  hevur  verið  arbeitt  við  at
samansjóða partar av náttúruvísindaliga virkseminum í Føroyum í eitt  víðkað
universitetsfakultet.     Talan      er      um      Náttúruvísindadeildina,
Náttúrugripasavnið og BIOFAR. Líknandi samansjóðingar kunnu  eisini  hugsast
fyri hugvísindi. Á henda hátt verða  lunnar  lagdir  undir  eitt  størri  og
sterkari universitetsumhvørvi, ið er betur ført fyri at  fáa  til  vegar  og
gagnnýta vitan í føroyskum og altjóða høpi.

5 Aðrir granskingarstovnar – gransking og menningarvirksem.


1 Føroya Fornminnissav.

   Bygnaður,  uppgávur  og  tilfeingi.  Føroya  Fornminnissavn   er   okkara
   siðsøguliga tjóðsavn, sum røkir  siðsøguligar  savnsuppgávur  umframt  at
   vera myndugleikin, sum umsitir  fornminna-  og  bygningafriðingarlógirnar
   saman   við   almennu   stuðulsskipanini   til   bygdasøvn.   Á    Føroya
   Fornminnissavni starvast ein landsantikvarur, tveir  savnvørðir,  ið  eru
   leiðarar av ávikavist tí fornfrøðiligu deildini og tí  fólkalívsfrøðiligu
   deildini, ein arkitektur, ein savnspedagogur og tekniskt/fyrisitingarligt
   starvsfólk.

   Uppgávur  stovnsins  eru  lógarásettar  og  fevna  um  fornfrøðiligar  og
   fólkalívsfrøðiligar    skrásetingar     og     kanningar.     Siðsøguligu
   kanningarevnini  fevna    m.a.   um   búsetingar-   og   landbúnaðarsøgu,
   bygningasøgu, sjóvinnusøgu o.a. Umsitingarligu uppgávurnar binda so  nógv
   í einari tíð við avmarkaðum tilfeingi, at  tað  sjáldan  verður  tíð  til
   veruliga  gransking  –  og  enn  minni  til  veruligar  verkætlanir  –  í
   arbeiðstíðini.

   Fornminnissavnið hevur søvn  við  fornfrøðiligum  og  fólkalívsfrøðiligum
   gripum, eitt stórt myndasavn, savn við frásagnum og samrøðutilfari,  bæði
   skrivligt og sum bandupptøkur. Hetta er tilfar,  ið  er  savnað  saman  í
   sambandi við størri fólkalívsfrøðiligar verkætlanir. Savnið hevur  eisini
   mynda- og konserveringsverkstaðir.

   Í 1996 læt savnið upp eina nýggja siðsøguliga framsýning  í  Hoyvík.  Hon
   var ætlað at standa uppi eitt ár ella so sum eitt fyrsta stig  á  leiðini
   at byggja upp  føstu  framsýningar  savnsins,  men  vegna  tilfeingistrot
   stendur fyribilsframsýningin uppi enn.

   Í  talvuni  niðanfyri  síggjast  tær  árligu   játtanirnar   til   Føroya
   Fornminnissavn, bygdasøvn og fornminni.

|í   |1989  |1992 |1995 |1998 |1999 |
|tkr.|      |     |     |     |     |
|Játt|10.035|7.012|7.123|9.168|8.186|
|an  |      |     |     |     |     |
|Inde|100   |70   |71   |92   |82   |
|ks  |      |     |     |     |     .


Talva 6 Árligar játtanir til Føroya Fornminnissavn o.a.

Heimild: Árligu fíggjarlógirnar. Sí annars viðmerkingarnar á síðu 38  (Talva
4.

   Føroya Fornminnissavn hevur samstarv um ávísar uppgávur við útlendsk søvn
   og  antikvariskar stovnar, m.a. Tjóðsavnið í  Danmark.  Innanlands  hevur
   stovnurin samstarv við onnur søvn og stovnar, eitt nú  Landsskjalasavnið,
   Náttúrugripasavnið,  Søgu-  og   samfelagsdeildina,   Føroyamálsdeildina,
   Matrikulstovuna o.o.

Gransking.    Granskingarøkini    eru    fornfrøði    og     fólkalívsfrøði.
Fornminnissavnið hevur  síðani  seinast  í  1940-árunum  skipað  fyri  øllum
fornfrøðiligum  rannsóknum,  sum   fyri   ein   part   eru   skjalfestar   í
frágreiðingum og fyri ein  part  givnar  út  sum  greinir.  Fornminnissavnið
hevur veitt stórt íkast til elstu  búsetingarsøguna,  til  bygdabúskapin  og
til byggisiðin.

Útbygging av undirstøðukervinum (infrastrukturinum)  og  størri  nýgerð  tey
seinastu 30 árini hevur ført við  sær,  at  neyðugt  hevur  verið  at  framt
nógvar fornfrøðiligar rannsóknir í  tí  sambandi.  Neyðugt  hevur  verið  at
fingið arbeiðsmegi og útgrevstrarleiðarar uttanífrá. Hesar  rannsóknir  hava
havt stóran týdning fyri fatanina av tí mentanarligu  menningini  í  Føroyum
og í tí norrøna økinum í Atlantshavinum. Fyribils er  ein  ph.d.-ritgerð[39]
komin burtur  úr  einum  av  hesum  útgrevstrum,  sum  vísir  á  broyting  í
lívsháttinum í Føroyum í miðøldini.

Fornminnissavnið byrjaði fólkalívsfrøðiligar  verkætlanir  um  broyting  frá
bóndasamfelag til  fiskivinnusamfelag.  Hetta  hevur  havt  við  sær  fleiri
ritgerðir gjøgnum 1970- og 1980-árini. Verkætlanir halda  fram  í  samstarvi
við  Søgu-  og  samfelagsdeildina  á  Fróðskaparsetri  Føroya.  Ein   serlig
verkætlan í hesum sambandi er ein størri  kanning  av  tí  føroyska  bátinum
skoðað úr tí umhvørvisliga og samfelagsliga  høpinum.  Innsavnan,  uppmáting
og tekniarbeiði er í gongd. Henda verkætlan  verður  framd  sum  ein  ph.d.-
verkætlan  saman  við   Søgu-   og   samfelagsdeildini   á   Fróðskaparsetri
Føroya[40].

2 Náttúrugripasavnið – grundgranskin.

   Bygnaður, uppgávur og tilfeingi. Náttúrugripasavnið varð sett á  stovn  í
   1956 og hevur frá byrjan havt tríggjar deildir:  Djórafrøði,  plantufrøði
   og jarðfrøði. Umframt gransking hevur Náttúrugripasavnið  skyldu  til  at
   savna, skráseta og formidla náttúrulutir, sum alment lýsa náttúruna.  Tey
   seinnu árini er Jarðfrøðideildin vaksin nógv orsakað  av  oljurannsóknum.
   Talið á akademiskari arbeiðsmegi  er  í  løtuni  7,  harav  4  arbeiða  á
   Jarðfrøðisavninum.   Tey   akademisku   starvsfólkini    samstarva    við
   Fróðskaparsetur Føroya og Føroya Læraraskúla.

   Í  talvuni  niðanfyri  síggjast  tær  árligu   játtanirnar   til   Føroya
   Náttúrugripasavn.

|í tkr.   |1989   |1992   |1995   |1998   |1999   |
|Játtan*  |4.957  |3.500  |3.451  |8.846  |9.108  |
|Indeks   |100    |71     |70     |178    |184    .


Talva 7 Árligar játtanir til Náttúrugripasavni.

Heimild: Árligu fíggjarlógirnar.
* Í játtanini eru íroknaðar inntøkur, ið stovnurin hevur  havt.  Serliga  er
talan  um  inntøkur  hjá  Jarðfrøðisavninum  í  1998  og  1999.  Sí   annars
viðmerkingarnar á síðu 38 (Talva 4).

Gransking. Djórasavnið hevur í fleiri ár granskað hval, serliga  grindahval,
og tekur lut í og samskipar partvís eina stóra  altjóða  verkætlan  á  hesum
øki. Tey seinnu árini er ein stórur partur av arbeiðinum farin til  at  geva
úrslitini út.[41] Ein verkætlan, ið fevnir um at seta  fylgisveinasendara  á
7 grindahvalir í eini grind, sum verður slept, bíðar  eftir  einum  hóskandi
høvi.

Plantusavnið  hevur  í  fleiri  ár  arbeitt  miðvíst  við   flogsáðkanningum
(pollenkanningum), samstundis við eini meira grundleggjandi  kortlegging  av
tí terrestriska føroyska gróðrinum (floruni).

Jarðfrøðisavnið   hevur   tey   seinnu   árini   verið   nógv   ávirkað   av
oljurannsóknum. Nógv arbeiðsmegi verður nýtt til at tryggja tað  dátutilfar,
sum verður savnað í almennum og privatum  kanningum.  Jarðfrøðisavnið  hevur
tætt samstarv við GEUS (Danmarks og Grønlands Geologiske  Undersøgelser)  um
fleiri verkætlanir, sum m.a. fevna  um  tulking  av  tí  savnaða  geofysiska
tilfarinum.  Jarðfrøðisavnið  er  við   í   eini   stórari   norðurlendskari
granskingarverkætlan  um  menningina  í  landslagnum   í   seinglacial-   og
holocæntíð á  landi  og  í  strandatøttum  havøkjum.  Jarðfrøðisavnið  tekur
virknan lut í GEM-netverkinum, ið  er  eitt  samstarv  millum  oljufeløg  og
føroyskar granskingarstovnar um havumhvørvi.

3 BIOFAR Royndarstøði.

   Bygnaður, uppgávur og tilfeingi. Havlívfrøðiliga royndarstøðin í  Kaldbak
   varð   sett   á   stovn   í   1988   í   sambandi    við    norðurlendsku
   granskingarverkætlanina BIOFAR. Henda verkætlan er liðug og  síðani  1995
   hevur verið arbeitt við tveimum nýggjum verkætlanum.  Á  BIOFAR  starvast
   ein    leiðari,    ið    er    settur    á    Náttúrugripasavninum     og
   Náttúruvísindadeildini  á  Fróðskaparsetri  Føroya.  Harumframt  er   ein
   akademikari   í   fullum   starvi.   Til   royndarstøðina   eru    fleiri
   gestagranskarar knýttir, og fleiri lesandi frá útlendskum lærdum háskúlum
   gera sítt vísindaliga arbeiði á royndarstøðini og savna  upplýsingar  til
   seruppgávur og ph.d.-ritgerðir. Almannakunngering  av  arbeiðinum  fer  í
   høvuðsheitum fram í altjóða tíðarritum.[42] Royndarstøðin verður  fíggjað
   við uml. helvtini á løgtingsins fíggjarlóg og restin verður  fíggjað  við
   fremmandari fígging.

Gransking.  Tann  upprunaliga  BIOFAR  verkætlanin  hevði  sum  endamál   at
kortleggja og rannsaka botnfaununa á djúpum økjum í føroyskum sjóøki.  Eftir
at henda verkætlan endaði, er ein  partur  av  granskingini  hildin  fram  í
verkætlanini BIOFAR 2, sum eisini viðvíkur  botndýraríkidøminum,  men  nærri
landi (út til 100 m dýpi). Samstundis verður arbeitt við eini verkætlan,  ið
nevnist FARCOS, sum fevnir um at kortleggja  tað  føroyska  strandaøkið,  ið
skal verða grundarlag undir framtíðar metingum av umhvørvisávirkan,  m.a.  í
sambandi við møguliga  oljuvinnu.  Hesar  báðar  verkætlanir  hava  eins  og
upprunaliga  BIOFAR  tætt  samarbeiði  við  granskarar  í  Norðurlondum   og
aðrastaðni.

Ítøkiligt granskingarúrslit er,  at  uml.  2.000  higartil  ókend  dýra-  og
plantusløg í føroyskum sjóøki eru  vorðin  identifiserað.  Serfrøðingar,  ið
kunnu flokka hesi sløg, boða so við og við royndarstøðini frá úrslitunum.

4 Fiskirannsóknarstova.

   Bygnaður, uppgávur og tilfeingi. Fiskirannsóknarstovan  varð  upprunaliga
   sett  á  stovn  í  1954  sum  ein  deild  undir   Danmarks   Fiskeri   og
   Havundersøgelser. Fyrstu árini var stovnurin bert opin  í  summarhálvuni,
   men síðani 1959 hevur  stovnurin  virkað  alt  árið.  Í  byrjanini  býttu
   landsstýrið og danska stjórnin útreiðslurnar  javnt  sínámillum,  men  so
   hvørt sum tørvurin á  føroyskum  kanningum  vaks,  átók  Landsstýrið  sær
   meirútreiðslurnar, og í 1988, tá  Fiskirannsóknarstovan  varð  yvirtikin,
   var føroyski parturin 90% av árligu játtanini.

   Til  nýtslu  í  kanningararbeiðinum  hevur  stovnurin   havt   til   taks
   fiskirannsóknarskip. Fyrstu árini Jens Christian Svabo og frá 1981 Magnus
   Heinason.  Fuglakanningar  liggja  eisini  undir  stovninum.  Í   talvuni
   niðanfyri síggjast tær árligu játtanirnar  til  Fiskirannsóknarstovuna  –
   FSR - (íroknað Fuglakanningarstøðina) og Magnus Heinason (MH).

|í tkr.   |1989   |1992   |1995   |1998   |1999   |
|Játtan   |6.941  |6.800  |6.956  |7.229  |7.479  |
|(FRS)    |       |       |       |       |       |
|Indeks   |100    |98     |100    |104    |108    |
|(FRS)    |       |       |       |       |       |
|Játtan   |9.500  |8.938  |6.200  |8.750* |8.750* |
|(MH)     |       |       |       |       |       |
|Indeks   |100    |94     |65     |92     |92     |
|(MH)     |       |       |       |       |       .


Talva 8 Árligar játtanir til Fiskirannsóknarstovuna í ársins prísu.

Heimild: Árligu fíggjarlógirnar. Sí annars viðmerkingarnar á síðu 38  (Talva
4).
*Herav 2.500 tkr. til serligar íløgur.

   Endamálið hjá  Fiskirannsóknarstovuni  er  at  savna  tilfar  um  livandi
   tilfeingi í føroyskum sjógvi og umhvørvi teirra og út frá hesum geva  ráð
   í burðardyggari gagnnýtslu av sjóøkinum. Harumframt eisini at ráðgeva  um
   burðardygga  gagnnýtslu  av  livandi  tilfeinginum  á  øðrum  økjum,  har
   føroyskir fiskimenn fiska og at savna inn tilfar til hetta endamál.

Gransking. Við Magnusi Heinasyni verða á hvørjum ári  gjørdar  afturvendandi
yvirlitskanningar og aðrar kanningar. Tær  týdningarmestu  yvirlitskanningar
eru.

1. Yvirlitstrolingar á vári og heysti. Við hesum fæst  vitan  um  støðuna  í
   týdningarmestu botnfiskastovnunum  undir  Føroyum  og  broytingarnar  frá
   einum ári til annað.
2. Ekkómetingar av svartkjafti og hydrografi. Hesar kanningar  fara  fram  í
   mai, tá fiskurin eftir gýting er á veg norður í Norðurhøv  at  leita  sær
   føði.
3. Yngulkanningarnar  í  juni-juli  geva  fyrstu  ábendingarnar  um,  hvussu
   árligu gýtingarnar hava hilnast. Á hesum  túrinum  verða  eisini  gjørdar
   kanningar av æti og nøgdini av tøðevnum í sjónum.
4. Ekkómetingar av sild  og  svartkjafti  í  Norðurhøvum  í  mai  saman  við
   fiskirannsóknarskipum úr Íslandi, Noregi  og  ES  geva  nøgdina  av  somu
   stovnum í kanningarøkinum.
5. Nøgdin av kongafiski, blálongu  og  svartkalva  verður  mett  á  serligum
   yvirlitstrolingum.
6. Standardskurðir og hydrografi. Á fýra kanningum,  ið  eru  býttar  út  um
   árið, verða hiti og  saltnøgd  niður  gjøgnum  sjógvin  kannað  á  føstum
   standardskurðum. Eisini verða salt og  hiti  kannað  á  fleiri  av  hinum
   túrunum við MH.
7. Árliga framleiðslan av æti verður kannað á tveimum túrum.

Fiskirannsóknarstovan savnar eisini inn ein  hóp av tilfari frá  avreiðingum
av fiski í  Føroyum. Endamálið við hesum  er  at  lýsa  broytingar  í  vekt,
vøkstri   og   aldursbýti   á   avreidda   fiskinum.    Hetta   saman    við
yvirlitstrolingunum og dagbókum frá fiskiskipum er høvuðsgrundarlagið  undir
árligu stovnsmetingunum.

Fiskirannsóknarstovan  er   við  í   fleiri   granskingarverkætlanum,   bæði
føroyskum og altjóða. M.a. kunnu nevnast.

Føroyskar verkætlanir:
1.   Saman   við   Náttúruvísindadeildini   á   Fróðskaparsetrinum    verður
   vistskipanin  hjá fiski á Føroya Banka kannað.
2. Undir játtanini til royndir innan fiskivinnu hevur  Fiskirannsóknarstovan
   ábyrgdina av fleiri kanningum. M.a. kunnu nevnast
     a. Árinið av dregging eftir skel á botnin og dýralívið har.
     b. Rækjukanningar á Flemish Cap.
     c. Stovnsuppbýti av kongafiski.
    d. Kubatrolararnir hava fiskað á  sama  hátt  undir  sama  reiðaríi  øll
       árini, síðan fiskimarkið varð flutt  út.  Í  hesum  sambandi  er  ein
       kanning av, hvussu veiðan og veiðiøkini hjá teimum hava verið.
    e.  Í  verkætlanini  “Tilgongd   av   fiski”   verður   kannað,   hvussu
       livilíkindini eru hjá seiði og  smáfiski,  og  hvussu  hetta  ávirkar
       yvirliving og vøkstur.
    f. Eisini eru fleiri praktiskar royndir í hesum sambandi, so sum royndir
       at dyrgja eftir makreli, royndir við at skilja óynskta  hjáveiðu  frá
       undir fisking við  at  nýta  skiljiristir,  skráseting  av  hjáveiðu,
       royndarfiskiskap á djúpum vatni o.s.fr.

Norrønar verkætlanir:
3. Streymgongdin fram við Føroyum verður kannað við dopler streymmátarum.
4. Snellufiskiskapur verður kannaður við  eygleiðingum  við  eini  serligari
   sjónbandssnellu.
5. Atburður og ferðing hjá toski verður kannað við at merkja fisk.

Stovnurin hevur seinnu árini eisini verið uppi í  fleiri  kanningum  framman
undan eini komandi oljuvinnu. Nevnast kunnu:
1. Teljingar av fugli til havs.
2. Skráseting av møguligum konfliktum millum  fiskiskap  og  eina  oljuvinnu
   til havs.
3. Skrásetingar og góðskumetingar av hydrografiskum dátum í økjum  av  áhuga
   fyri oljuvinnuna.
4. Útsetan og viðlíkahald av streymmátarum.

5 Heilsufrøðiliga Starvsstova.

   Bygnaður, uppgávur og tilfeingi. Heilsufrøðiliga Starvsstovan varð sett á
   stovn í 1975. Heilsufrøðiliga  Starvsstovan  hevur,  sum  frá  er  liðið,
   fingið latið upp í hendur  eina  røð  av  eftirlits-  og  umsitingarligum
   uppgávum, sum krevur mest sum alla arbeiðsorkuna á  stovninum.  Talið  av
   akademiskum starvsfólkum er 14 (íroknað  5  verkætlanarsett),  harav  tey
   flestu ikki hava serligar granskingarskyldur.

   Í talvuni niðanfyri síggjast tær árligu játtanirnar  til  Heilsufrøðiligu
   Starvsstovuna. So at siga øll gransking og menning er fíggjað við peningi
   uttanífrá (sí talvu 9). Hesin peningur kemur  frá  Nordisk  Industrifond,
   Norðurlendska Ráðharraráðnum og Det Arktiske Miljøprogram undir Miljø- og
   Energiministeriet.



Talva 9 Árligar játtanir til Heilsufrøðiligu Starvsstovuna í ársins prísu.

Heimild: Árligu fíggjarlógirnar og roknskapir fyri HS. Viðmerkjast skal,  at
í 1998 og 1999 er játtanin til landsdjóralæknaembætið íroknað, umframt at  í
1999 er ein serlig  játtan  upp  á  1.250  tkr.  í  sambandi  við  ár  2.000
tillagingar. Uttan hesa upphædd er indeksið 184.
*Játtan pr. 20. apríl 1999.

Gransking. Á Heilsufrøðiligu Starvsstovuni hava verið og verða  framdar  ein
røð  av  granskingarætlanum  og  kanningum,  sum  hava  við  starvsøkið  hjá
stovninum at gera. Endamálið hevur verið at menna vitanina og/ella at  kanna
møguliga vinnuliga gagnnýtslu. M.a. hevur verið kannað, um møguleiki  er  at
nýta úrdráttir frá ymiskum hávasløgum, m.a. orsakað av innihaldi av  ymiskum
evnasambindingum. Verkætlanin verður framd  í  samstarvi  við  Institut  for
kemiteknik, DTU.  Kannað  verður  eisini,  hvussu  er  við  innihaldinum  av
Listeria í sambandi við framleiðslu av royktum laksi  og  kalva  og,  hvussu
hjáframleiðsla í fiskiídnaðinum kann gagnnýtast á besta hátt.

Eitt  annað   granskingarøki   er   umhvørviseitur,   serliga   í   havinum.
Heilsufrøðiliga Starvsstovan er við í ymiskum verkætlanum,  og  framdar  eru
fleiri mátingar av PCB- og tungmetalinnihaldi í fiski, hvali og fugli.

6 Heilsuvísind.

Millum akademiskt útbúgvið starvsfólk eru læknar óivað  ein  stórur  partur,
men eingin stovnur er, sum  hevur  medisinska  granskingarskyldu.  Hetta  og
stóra  arbeiðsbyrðan  hjá  læknum  eru  óivað   høvuðsorsøkirnar   til,   at
heilsuvísindalig  gransking  hevur  verið   og   framvegis   er   knýtt   at
einstaklingum, fyrst av øllum læknum sum  starvast á  Landssjúkrahúsinum.  Í
Fróðskaparritum  1-40  eru  nevndar  70  greinir,  sum  eru  givnar  út   um
læknafrøðilig og  heilsufrøðilig  evni  og  í  Supplementa  eru  útgivnar  5
læknafrøðiligar doktararitgerðir.[43] Niðanfyri verða nøkur  granskingarevni
og verkætlanir lýst.

Tað hevur leingi verið  kunnugt,  at  einstøk  fólk  kunnu  hava  sera  høga
eksponering av methylkviksilvuri orsakað  av  havføði,  serliga  frá  hvali.
Kanningar av hesum vandamálum eru síðani víðkaðar til  eisini  at  fevna  um
toxisk evnir í havumhvørvinum, serliga PCB. Arbeiðsmedisinska deildin  hevur
tikið lut í hesum kanningum í  samstarvi  við  Miljømedicinsk  Afdeling  við
Odense  Universitet,  umframt  eitt  sera  víðfevnt  altjóða  netverk.   Tær
aktuellu kanningarnar leggja dent  á  neurotoxiska  ávirkan  av  prænatalari
ekspositión og týdningin  av  havdálkingini  fyri  menningina  av  børnum  í
Føroyum. Fíggingin av hesum kanningum er komin ymsa staðni frá,  íroknað  ES
og  USA[44].  Í  1996  hevur  Det  artiske  Miljøprogram  undir  Miljø-   og
Energiministeriet játtað 2,7 mió. kr. til hesar kanningar.

Onnur  heilsuvísindalig  gransking  hevur  serliga  havt   farsóttarfrøðilig
eyðkenni.     Ein     nervaserfrøðingur     (neurologur),     knýttur     at
Landssjúkrahúsinum,  hevur  lýst  neuroepidemiologisk  eyðkenni  og   er   í
samstarvi við  Neurologisk  Afdeling  við  Odense  Universitet  í  holt  við
innsavnan av dátum við tí fyri eyga at  gera  farsóttarfrøðiligar  kanningar
av einari røð av sjúkum[45].

Á Psykiatriskari deild á  Landssjúkrahúsinum  eru  framdar  epidemiologiskar
kanningar av sjálvmorði[46], alkoholismu og skisofreni. Farið  er  undir  at
gera arvaligar fólkakanningar í  samstarvi  við  Institut  fyri  Psykiatrisk
Grundforskning og Genetisk Institut við Aarhus Universitet.

7 Vinnurættað granskin.

   Hóast høvuðsvinna okkara er grundað  á  fiskiskap,  er  lítil  og  eingin
   gransking   gjørd  í  hesi  vinnugrein,  fiskalívfrøðilig  gransking   og
   royndarfisking tó undantikin.

   Umframt  uttanhýsis,   vanliga   norðurlendska,   fígging   hava   flestu
   fiskivinnuligu  granskingarætlanirnar  verið  grundaðar  á  játtanir  frá
   Grunninum fyri Praktiskar Fiskiroyndir, sum í 1999 hevur eina játtan  upp
   á 8 mió. kr.  á  løgtingsfíggjarlógini.  Grunnurin  er  fyrst  og  fremst
   ætlaður til praktiskar royndir og hevur fíggjað heilt  fáar  verkætlanir,
   sum eru veruligar granskingarverkætlanir.

   Í 1980-árunum varð avgerð tikin um at  seta  á  stovn  eina  útbúgving  á
   bachelor-stigi í matvørutøkni, serliga við atliti at fiski, og eitt starv
   varð í hesum sambandi sett  á  Náttúruvísindadeildini  á  Fróðskaparsetri
   Føroya.  Í   sambandi   við   stóru   skerjingarnar   í   játtanini   til
   Fróðskaparsetur Føroya  frá 1989 varð ætlanin  slept.  Í  dag  er  eingin
   stovnur, sum hevur gransking í fiskivinnuevnum sum part  av  sínum  lýsta
   arbeiðsøki, hvørki innan tað privata ella tað almenna.

   Havbúnaður hevur tey seinastu 20 árini ment seg sera nógv og stendur fyri
   einum    stórum    parti    av     samlaða     útflutningsvirðinum.     Á
   Fiskirannsóknarstovuni  varð  beinanvegin  ein  deild  til   kanning   og
   gransking av hesari vinnu sett á stovn. Henda deild hevur  ment  seg  til
   eitt sjálvstøðugt alment partafelag – pf. Fiskaaling –  sum  selur  rogn,
   yngul, smolt o.a. til vinnuna og fæst við miðvíst aliarbeiði  við  laksi.
   Granskingin á Fiskaaling leggur seg serliga eftir at styrkja og víðka  um
   alingina av fiski og skeljadjórum.

   Royndarstøðin er ein gamal stovnur, men er  seinastu  árini  skerd  nógv.
   Árligu játtanirnar eru lækkaðar úr góðum 7 mió. kr. í 1988 niður í 2 mió.
   kr. í 1996.  Royndarstøðin  er  mannað  við  einum  kanningarleiðara,  og
   granskingar- og royndararbeiðið er sera  nýtslukent.  Tað  er  savnað  um
   mjólkarframleiðslu, seyðarøkt og  grønmetisframleiðslu  (íroknað  eplir).
   Fíggingin   til   raksturin   kemur   frá   løgtingsfíggjarlógini,    men
   Royndarstøðin    hevur    tey    seinastu    árini     framt     tríggjar
   granskingarverkætlanir, ið eru fíggjaðar av Vestnordensamarbejdet/Atlants-
   samarbejdet í samstarvi við Ísland og lutvíst Grønland.

   Skógrøkt landsins hevur ein vísindaliga útbúnan skógbúnaðarkandidat,  sum
   ger royndir við nýtslumøguleikum av ymiskum træsløgum.

4 Gransking um Føroyar aðrastaðn.

   Sjógvurin  kring  Føroyar  var  áður  ein  partur  av  Dansk  Fiskeri  og
   Havundersøgelser,  eins  og  undirgrundin  var  ein  partur  av  Danmarks
   Geologiske  Undersøgelser.  Hesar  kanningar  fara  nú   fram   í   einum
   samskipaðum samstarvi við Fiskirannsóknarstovuna  og  Náttúrugripasavnið,
   har GEUS  eisini hevur hølir. Á lærda háskúlanum í Keypmannahavn er  eitt
   lektarastarv í føroyskum, sum hevur  ein  týðandi  leiklut  í  at  breiða
   kunnleika um føroyska  samfelagið  og  føroyska  mentan  í  Danmark.  Við
   Roskilde Universitetscenter er NORS – Nordatlantiske Regionalstudier, sum
   arbeiðir  við  verkætlanum  í  Norðuratlantshavinum,  eisini  Føroyum.  Í
   sambandi við NORS eru  skrivaðar  fleiri  høvuðsritgerðir  við  evnum  úr
   Føroyum og eisini einstakar ph.d.-ritgerðir[47]. Í sambandi við  NORS  er
   skipað fyri vísindaligum ráðstevnum[48] um føroysk viðurskifti, sum hevur
   Norðuratlantshavið, íroknað Føroyar, sum  sítt  áhugaøki,  og  tað  hevur
   eisini sett fleiri kanningar í  gongd  í  sambandi  við  høvuðsritgerðir.
   Harafturat koma eisini einstakar ph.d.-verkætlanir.

   CNS – Center for Nordatlantiske Studier ved Aarhus  Universitet  arbeiðir
   eisini við Norðuratlantshavinum. Sentrið gav út tíðarritið North Atlantic
   Studies, har greinar eru um Føroyar og føroysk viðurskifti.[49] Selskabet
   til Udgivelse af færøske Kildeskrifter og Studier, ið  hevur  heimstað  í
   Keypmannahavn, varð sett  á  stovn  í  1943  og  hevur  til  endamáls  at
   almannakunngera bæði eldri verk viðvíkjandi  føroyskum  máli,  bókmentum,
   søgu og fólkaminnum og nýggjari vísindaligar  kanningar  um  hesi  evnir.
   Selskabet hevur givið nógv høvuðsverk út.[50.

   Gransking um Føroyar og føroysk viðurskifti fer  fram  á  ymiskum  lærdum
   háskúlum í Norðurlondum og uttan fyri Norðurlond,[51] men vanliga stendur
   og fellur henda gransking við áhuganum hjá einstøkum persónum  og  teimum
   einstøku verkætlanunum.[52] Føroya Landsbókasavn  hevur  sum  uppgávu  at
   finna og útvega øll útgivin granskingarúrslit. Tað hevur  eydnast  Føroya
   Landsbókasavni at fáa til vegar væl av avritum av ikki almannakunngjørdum
   granskingarúrslitum.

5 Vísindalig sambon.

Fleiri vanligar samstarvsavtalur eru millum Fróðskaparsetur Føroya og  donsk
universitet og  einstakar  við  onnur  norðurlendsk  universitet.  Føroyskir
granskarar taka dúgliga lut á ársfundum, vísindaligum  ráðstevnum  og  øðrum
fakligum fundum, mest í Norðurlondum, men eisini í  altjóða  sambandi,  t.d.
ICES (International  Council  for  the  Exploration  af  the  Sea)  og  IASS
(International Association for Scandinavian Studies). Hóast  hetta  virksemi
er avgjørt neyðugt, gera frástøðan og ferðslusambondini, at hesin háttur  at
fáa vísindaligt samskifti og umbýti er sera orkukrevjandi.

Norðurlandahúsið  hevur  verið  karmur  um  fleiri  ráðstevnur,  seminar  og
vísindaligar ráðstevnur innan  mentanargransking,   havfrøði  (oceanografi),
heilsuvísindi,    fiskivinnugransking,    fiskisamfeløg    í     framtíðini,
smálandasamfeløg o.a.

Lærararnir á  Føroyamálsdeildini  á  Fróðskaparsetri  Føroya  samstarva  við
móðurmálsdeildirnar  á  hinum   norðurlendsku   universitetunum.   NORDPLUS-
skipanin er dúgliga nýtt í hesum sambandi.

Landsskjalasavnið  samstarvar  í  høvuðsheitum  við  donsk  skjalasøvn   sum
Rigsarkivet, Landsarkivet og Erhvervsarkivet og  hevur  annars  samband  við
onnur norðurlensk skjalasøvn. Á sama hátt hevur Fornminnissavnið  –  serliga
fornfrøðiliga deildin – samstarv við  Nationalmuseet  í  Danmark.  Søgu-  og
samfelagsdeildin á Fróðskaparsetri Føroya samstarvar við  donsk  universitet
í  søgu,  serliga  Aarhus  Universitet,  og  í  samfelagsfaki  við   Aalborg
Universitet og Roskilde Universitet. Samstarv er við  Grønlands  Universitet
um eina verkætlan. Harumframt er eitt tvíliðað (bilateralt) samstarv  millum
Fróðskaparsetur Føroya og Háskóla Íslands, har partarnir skiftast  at  skipa
fyri ráðstevnum (”Frændafundum”), sum  higartil  hava  verið  um  víð  evnir
innan hugvísindi.  Á  hesum  ráðstevnum  er  málið  føroyskt  og  íslendskt.
Tríggjar ráðstevnur hava verið, ein í Reykjavík í 1992,  ein  í  Tórshavn  í
1995[53] og ein í Reykjavík í  1998.  Fróðskaparsetur  Føroya  tekur  lut  í
tveimum norðurlendskum verkætlanum um fiski- og veiðimentan og er  virkið  í
North  Atlantic  Fishing  History  Association  um   eina   norðuratlantiska
fiskivinnusøgu.

Á sama hátt sum tær hugvísindaligu hava  tær  náttúruvísindaligu  deildirnar
tætt samstarv, bæði í sambandi við gransking og ráðgeving og í sambandi  við
verkligt umhvørvisgóðskueftirlit. Vanliga  er  Heilsufrøðiliga  Starvsstovan
annar  samstarvsparturin.  Landsverkfrøðingurin  samstarvar  um   geologiska
ráðgeving við streymmátingum í føroyskum havøki. Í  sambandi  við  eftirliti
av ávirkan av  geislavirkni,  ið  er  aktuelt  eftir  Tjernobyl  vanlukkuna,
samstarvar Náttúruvísindadeildin við stovnar  í  Norðurlondum  við  líknandi
uppgávum,   t.d.   Geislavarnir    Ríkisins    í    Íslandi    og    Statens
Strålskyddinstitutt  í   Svøríki.   Náttúruvísindadeildin   samstarvar   við
Institut   for   Energiteknik   og   Havforskningsinstituttet   í    Bergen.
Plantusavnið á Náttúrugripasavninum  hevur  samband  við  botanisk  netverk,
serliga gjøgnum danskar plantufrøðingar. Djórasavnið á  Náttúrugripasavninum
hevur regluligt samband við Aarhus Naturhistorisk Museum og er annars við  í
alheims netverki við Japan, USA, Avstralia, Nýsæland,  Spania,  Frakland  og
Ongland viðvíkjandi hvalakanningum.

Jarðfrøðisavnið   á   Náttúrugripasavninum    hevur    fyrst    og    fremst
samstarvsavtalur  við  Geologiske  Undersøgelser  í   Danmark,   GEUS,   við
Geologisk Museum í  Keypmannahavn,  við  Geologisk  Institut  og  Geografisk
Institut á  lærda  háskúlanum  í  Keypmannahavn  og  í  Aarhus,  eisini  við
vísindalig umhvørvi í  Skotlandi,  Onglandi  og  Hollandi.  Í  sambandi  við
oljugransking    er    regluligt    samband    við    altjóða     oljufeløg.
Fiskirannsóknarstovan hevur samband við  aðrar  norðurlendskar  stovnar  við
somu  uppgávum,  serliga  Havforskningsinstituttet   í   Bergen.   Eins   og
hvalagranskingin á Náttúrugripasavninum  er  virksemi  hjá  BIOFAR  altjóða.
Nógvir gestagranskarar hava havt og hava framvegis samband við  granskingar-
verkætlanirnar, serliga norðurlendskir, men eisini granskarar úr  Týsklandi,
Onglandi og USA. Harumframt hevur BIOFAR nógv alheims sambond. BIOFAR  hevur
sostatt stór vísindalig netverk úteftir,  sum  verður  røkt  við  verkskeiði
(workshops), vísindaligum ráðstevnum og  við  at  gestagranskarar  koma  til
Føroyar. Í heilsuverkinum er tað bert deildin fyri  arbeiðsmedisin,  sum  er
við í formligari gransking  av  umhvørviseitri  og  tí  er  við  í  fakligum
netverki av altjóða slagi. Í løtuni snýr tað seg um tætt samstarv við  lærdu
háskúlarnar  í  Odense,  Tróndheimi,  Umeå,  Düsseldorf,  Groningen,  Siena,
Boston og Tokyo. Í føroyskum havøki fer  stórt  altjóða  granskingarvirksemi
fram,  sum   Fiskirannsóknarstovan   tekur   lut   í.   Tann   Norðurlendska
Umhvørvisgranskingarverkætlanin    1993-1997     og     tey     norðurlensku
granskingarráðini hava veitt nógva  fígging  til  Nordic  WOCE-verkætlanina,
har ein stórur partur av arbeiðinum fer fram á Fiskirannsóknarstovuni.  Eitt
framhald og víðkan av hesari verkætlan við meira altjóða luttøku (VEINS)  er
nýliga fíggjað gjøgnum granskingarætlanina hjá ES.

6 Serlig granskingarøk.

Tey seinastu næstan 25 árini eru  fimm  álit  skrivað,  sum  nema  við  ella
beinleiðis snúgva seg um føroyska gransking. Í  1970-  og  80-árunum  verður
granskingin  sjálv  neyvan  umrødd.  Hon  býr  kortini  sum  ein  undirskild
fyritreyt undir teimum tilmælunum um útbúgvingar og nám,  sum  vórðu  skotin
upp. Tað tykist ikki at hava borið til at tala fyri gransking uttan at  vísa
á ítøkilig úrslit; hon skuldi  vera  til  beinleiðis  nyttu.  Í  1990-árunum
tykist  tað  so  smátt  at  bera  til   at   tosa   um   gransking,   eisini
grundgransking.

Elsta álitið,  ”Tilmæli  um  hægri  útbúgving  við  Fróðskaparsetur  Føroya”
(1975), snýr seg bara um undirvísingarsíðuna í virkseminum hjá  setrinum  og
var upprunin til eina nýggja deild á setrinum.

Árini 1976-80 arbeiddi Magnus  Danielsen  við  eini  tilráðing  um  at  seta
fleiri tøkniútbúgvingar í verk á  Fróðskaparsetrinum.

”Álit um Fróðskaparsetur Føroya” (1986) leggur somuleiðis dent  á  at  menna
undirvísingina á  universitetsstigi.  Hetta  álitið  førdi  til,  at  setrið
gjørdist universitet,  sum  hevur  til  endamáls  at  granska,  veita  hægri
undirvísing og kunna um granskingarúrslit og háttløg.

Forskning på Færøerne (1996) førdi til,  at  35  mil.  kr.  eru  játtaðar  á
donsku fíggjarlógini  tey  næstu  3  árini  til  gransking  í  føroyskum  og
grønlendskum viðurskiftum.

Forskningspolitik   og   -    strategi    for    Færøerne    og    Grønland.
Forskningssamarbejde   i   Vestnorden   I-II   (1997)    førdi    til,    at
Norðurlandaráðið tey næstu 5 árini játtar 30 mió. kr. og hevur stovnað  eina
miðstøð fyri arktiska gransking við skrivstovu í Finnlandi.

1 ”Tilmæli um hægri útbúgving við Fróðskaparsetur Føroya”, 197.

Tilmæli er úrslit av einum umfatandi  kanningar-  og  ráðleggingararbeiði  í
tíðarskeiðinum juli 1974 – november 1975 hjá  11  nevndum,  sum  hvør  hevur
lýst og gjørt ætlanir fyri eina útbúgving. Arbeiðssetningurin hjá  nevndunum
var at kanna 1) tørvin á hægri lestri í Føroyum,  tá  ið  hugsað  verður  um
framtíðar arbeiði í føroyska samfelagnum, 2) vánirnar at fáa  rikið  tílíkan
lestur her heima.

Tilmælið raðfestir útbúgvingartørvin í tríggjar bólkar:
1) Í fyrsta lagi verður mælt til  at  seta  fýra  nám  á  stovn  á  setrinum
   beinanvegin, t.e. í 1976: fiskiídnað, teld, fyrisiting og gudfrøði.
2) Í øðrum lagi verður mælt til framvegis at  kanna:  samstarvsmøguleikarnar
   um læraraútbúgving, líkindi fyri at undirvísa í læknafrøði, ravmagnstøkni
   og fyri bókasavnsútbúgving á setrinum.
3) Í triðja  lagi  verður  fyri  fyrst  mælt  til  at  útseta:  framhald  av
   sjúkrasystraútbúgvingini,   útbúgving   í   blaðmanna-,    útvarps-    og
   sjónvarpsvirki og landbúnaðarútbúgving í samstarvi við setrið.

Landsstýrið søkti um játtan til at stovna tvær nýggjar deildir  á  setrinum:
Eina fyri fyrisiting og eina fyri  gudfrøði.  Einasta  námið,  sum  gjørdist
veruleiki, var gudfrøðilesturin, og tað hendi,  hóast  fíggjarnevndin  mælti
til bara at stovna fyrisitingardeildina.

Hetta álitið umfatar ongar hugsanir um granskingarvirksemi.

2 Tilráðing viðvíkjandi hægri tøkniútbúgving í Føroyum, 197.

Magnus Danielsen gjørdi í 1976  av  sínum  eintingum  eina  fullfíggjaða  og
nágreiniliga lestrarætlan fyri eitt ravmagnstøkniligt nám. Hann varð  síðani
biðin um at arbeiða  meira  við  málinum  og  í  1978  varð  ein  ”Tilráðing
viðvíkjandi  hægri  tøkniútbúgving  í  Føroyum”   løgd   fram.   Tilráðingin
staðfestir, at tørvurin á verkfrøðingum í  Føroyum er  nóg  stórur,  til  at
tað  er  skilagott  at  skipa  fyri  3-áranámum  í  ravmagns-,  maskin-   og
byggiverkfrøði.

Ongar verkfrøðiútbúgvingar vórðu tó skipaðar á hesum sinni.

3 ”Bláa álitið” - Álit um Fróðskaparsetur Føroya, 198.

Endamálið  við  hesum  áliti  var  at  skipa   Fróðskaparsetrið   sum   eitt
universitet og á tann hátt skapa ein karm, sum loyvdi  vøkstri  í  gransking
og hægri lestri í Føroyum. Samstundis metti nevndin, at tað var neyðugt,  at
ávís nám vórðu sett á stovn beinanvegin.

Mælt varð til at skipa nýggjar grundútbúgvingar  og  framhaldslestrar  aftur
at teimum, sum vóru – tey vóru  náttúruvísindaligu  støðisútbúgvingarnar  og
norðurlendskt, serliga føroyskt mál  og   føroyskar  bókmentir.  Tey  nýggju
námini skuldu vera søga og siðsøga og samfelagsvísindalig grundútbúgving.  Í
náttúruvísindum  skuldi  skipast   fyri   B.S.-námum   í   matvøruverkfrøði,
lívfrøði, alis-  og  jarðalisfrøði,  teldufrøði  og  hagfrøði.  Ætlanin  var
eisini at skipa eitt nám í verkfrøði.

Viðvíkjandi gransking tekur álitið hugvísindini fram, tí tey ”skulu  granska
og bera heilt sjálvstøðuga mentan”.  Bæði  hugvísindi,  samfelagsvísindi  og
náttúruvísindi hava ”stóran og  ofta  ósæddan,  búskaparligan  týdning  fyri
samfelagið” (bls. 5). Álitið ber íløgurnar í gransking í Føroyum  saman  við
somu íløgur í øðrum londum: ”Ísland og Danmark nýta millum 0,6  og  0,8%  av
bruttotjóðarinntøkuni til granskingar- og lærustovnar, ið beinleiðis eru  at
sammeta við setrið. Umroknað til føroysk  viðurskifti  samsvarar  hetta  við
eina ársjáttan um 30-40 milliónir”.  Ársjáttanin  til  setrið  var  tá  ikki
meiri enn 8 mió. kr.

Fleiri  av  teimum  nýggju   námunum   vórðu   skipað,   men   summi,   t.d.
matvøruverkfrøði, vórðu orsakað av kreppuni løgd niður aftur,  áðrenn  nakar
fór undir lesturin. Lagt kann verða afturat, at lesturin í søgu  og  siðsøgu
kom í  gongd  og  hevur  verið  síðani,  somuleiðis  fleiri  av  BS-námunum.
Framhaldslesturin, høvuðsgreinarnámið í  norðurlendskum,  serliga  føroyskum
máli og bókmentum, byrjaði árið eftir at ”bláa álitið” var skrivað og  hevur
verið endurtikið við jøvnum millumbili. Samfelagsvísindaliga grundnámið  kom
ongantíð, men stílað var fyri tveimum  ársnámum:  1)  samfelagsfrøði  og  2)
búskapi, handli og máli lestrarárini 1993-94 og 1994-95.

4 Gransking í Føroyum.

Frágreiðingin Forskning på Færøerne er úrslit av,  at  landsstýrismaðurin  í
granskingarmálum, Eilif Samuelsen, vendi sær til  danska  starvsfelaga  sín,
Frank  Jensen,  granskingarmálaráðharra,  við  eini  ætlan  um   at   fíggja
gransking í Føroyum á sama hátt sum polargranskingina.

Granskingarmálaráðharrin sendi spurningin til  donsku  granskingarstovnarnar
Statens  Forskningsråd,  Kommissionen  for  Videnskabelige  Undersøgelser  i
Grønland og Dansk Polarcenter, sum tóku undir við ætlanini. Síðani varð  ein
kanningarnevnd skipað við umboðum fyri føroyska gransking  og  hesar  donsku
granskingarstovnarnar.

Setningurin hjá nevndini var at meta  um  tørvin  á  og  møguleikarnar  fyri
samfelagsligum  og  vísindaligum  granskingartiltøkum,  sum  lýsa   føroyska
náttúru,   sjóøki,   umhvørvisviðurskifti,   mentan,   vinnumøguleikar    og
heilsuviðurskifti. Harafturat skuldi álitið  lýsa  ymiskar  mátar  at  skipa
tiltakið,  t.e.  hvørji   ráð   takast   skuldi   til,   granskaraútbúgving,
leikluturin  hjá  føroyskum  granskarum  í  tiltakinum  og  í  leiðsluni  av
granskingartiltøkunum.

Áhugaverd er ein talva  (bls.  13)[55]  sum  í  høvuðsheitum  vísir,  hvussu
føroysk gransking er skift millum ymisk  øki  og  hvussu  tey  eru  fíggjað.
Eftir henni fóru til samans  17-22  mil.  kr.  á  løgtingsfíggjarlógini  til
føroyska gransking í 1996 (tá er undirvísingin sílað frá á  granskingar-  og
undirvísingarstovnunum).

Niðurstøðan  í  álitinum  er  í  stuttum  tann,  at  gransking  í   føroyska
samfelagnum, sum frá danskari síðu er verd at gera íløgur í, samsvarar  fyri
ein  stóran  part  við  granskingarøki,  har  Føroyar  umboða  ein  serligan
granskingarmøguleika við altjóða gildi  (bls.  3).  Nevndin  raðfestir  tvey
øki:
      1) Náttúra og náttúrutilfeingi.
      2) Umhvørvi og heilsuviðurskifti.

Hesi bæði evni eru tikin av einum lista við seks granskingarøkjum:
1) Norðbúgvamentan og bygdasamfeløg í broyting.
2) Pinkutjóð og sjálvstýri í menning.
3) Havstreymar og veðurlag.
4) Náttúra og náttúrutilfeingi.
5) Náttúrutilfeingi og ídnaður.
6) Umhvørvisviðurskifti og heilsa.

Tað eru við øðrum orðum evni 4) og  6),  sum  nevndin  tekur  fram  um  hini
evnini.

Frágreiðingin leggur fyri við at lýsa gransking í Føroyum, stovn fyri  stovn
og deild fyri deild. Hugvísindaliga granskingin verður lýst, men  hon  kemur
bara  upp  á  tal  í  tilráðingini/raðfestingunum,  har  tað   stendur,   at
samfelagsfrøði og hugvísindi eiga at ganga inn  í  granskingartiltøkini  sum
tvørfakligir partar, har hetta hevur týdning (bls. 54).

5 Granskingarpolitikkur og –framferðarháttur fyri Føroyar og Grønland[56.

Frágreiðingin fevnir um tveir bóklingar. Bd. I (sum  er  í  A4-stødd)  gevur
eitt søguligt yvirlit yvir gransking í Føroyum og Grønlandi og bd.  II  (sum
er í A5-stødd) ger granskingarstøðuna upp í Føroyum og Grønlandi. Her  verða
bert partarnir um føroyska gransking umrøddir.

Søguliga yvirlitið í bd. I minnir fyri ein stóran part um  frágreiðingina  í
danska álitinum Forskning på Færøerne, nevnda talvan er eisini  endurprentað
(bls. 51). Somuleiðis  nevnir  norðurlendska  frágreiðingin  tey  somu  seks
granskingarøkini, sum eru skipað í  tær  somu  tvær  raðfestingarnar  sum  í
danska álitinum.

Men Forskning på Færøerne II ger eina  roynd  at  fáa  onnur  granskingarøki
fram. Frágreiðingin vísir á, at føroysk gransking fyrst av  øllum  kann  fáa
fram úrslit um føroyska mentan og náttúru. Eftir tær  báðar  raðfestingarnar
og tey  seks  granskingarøkini  í  danska  álitinum  setur  frágreiðingin  í
grundini eina aðra raðfesting fram, sum leggur dent  á  søgu-/siðsøgulig  og
samfelagslig granskingarevni.

Í fyrsta lagi hesi søgu- og siðsøguligu evnini:
1) Norðbúgvamentan
2) Siðvenja og broyting í bygdasamfeløgum
3) Mentanarligur og tjóðskaparligur samleiki.

Síðani samfelagsligu evnini:
1) Fiskur og samfelagsbroytingar
2) Útjaðari og nútímansgerð
3) Heimastýri
4) Tilfeingisbundin búskapur og blokkur
5) Fiskivinnuvend samfelagsgransking, sum umfatar gransking í  sambandi  við
   oljuleiting o.tíl.

Vinnuviðurskifti eru við í  summum  av  granskingarevnunum,  serliga  teimum
samfelagsligu, men beinleiðis  vinnugransking,  t.e.  nýggja  gransking,  er
ikki talan um. Gransking í føroyskum máli og  bókmentum  er  ikki  umrødd  í
óbeinleiðis raðfestingini hjá frágreiðingini Forskningspolitik og  –strategi
for Færøerne og Grønland II.

7 Niðurstøð.

Niðurstøðurnar taka støði í tí, sum er nevnt omanfyri saman við tí,  sum  er
nevnt í fylgiskjølunum til hesa  frágreiðing  (bind  II).  Eisini  taka  tær
støðu í tí vitan og  kunnleika,  sum  nevndin  hevur  fingið  við  at  vitja
skúlar, stovnar og fyritøkur í sambandi við nevndararbeiðið.

1 Fólkaskúli.

Fólkaskúlin   fekk   í    1962    nýggja    lóg    við    m.a.    serstakari
undirvísingarleiðbeining við fyrstu lesiætlanunum,  sum  fyrstu  ferð  vórðu
gjørdar  til  tann  føroyska  fólkaskúlan   og   við   støði   í   føroyskum
viðurskiftum. Sama ár varð nýggj lóg  um  læraraútbúgving  sett  í  gildi  í
Føroyum.

Í  1979  loysti  løgtingslógin  um  skúlafyrisiting  lógina  frá   1854   um
eftirlitið  við  fólkaskúlanum  í  Føroyum  (Færøernes  Skoledirektion)  av.
Seinni í 1979 varð nýggj lóg um fólkaskúlan samtykt.

Við  hesum  karmum  vórðu  betri  umstøður  fingnar  til  vegar   at   skipa
fólkaskúlan eftir føroyskum viðurskiftum.

Broytingar og tillagingar vórðu stigvíst framdar, men í 1998 kom  nýggj  lóg
um fólkaskúlan í gildi.

Hóast fólkaskúlin fekk føroyskt lógargrundarlag  og  føroyska  fyrisiting  í
sínari heild í 1979, hevur fólkaskúlin  ikki  broytt  seg  so  nógv  frá  tí
danska fólkaskúlanum, sjálvt um hann – í størri mun enn áður –  hevur  tikið
støði í føroyska samfelagnum. Hetta eru óivað fleiri orsøkir til, m.a.  tann
siðvenja, sum hevur verið at fylgt donskum reglum við tilknýti  til  danskar
myndugleikar.   Ein   onnur   orsøk    hevur    uttan    iva    verið,    at
tilfeingisgrundarlagið, sum skúlafyrisitingin hevur fingið í sín  lut,  ikki
hevur rokkið longur. Annars eru fólkaskúlaskipanirnar at kalla eins í  øllum
Norðurlondum. Hetta vil – alt annars eins – gera sítt til, at hildið  verður
fast um eina skipan fram um at fremja víðgongdar broytingar.

Hóast vit hava valt at broyta innihaldið í  føroyska  fólkaskúlanum,  tá  ið
ein tíð er fráliðin, og eftir at danir hava framt teirra, hava vit  ongantíð
tikið stig til – í nóg stóran  mun  –  at  framt  samsvarandi  broytingar  í
umstøðunum at reka fólkaskúlan. Her skulu serliga  nevnast  umstøðurnar  hjá
skúlaleiðslunum  at  fremja  teirra  arbeiði,  broyttar  arbeiðsumstøður  og
arbeiðsviðurskiftini   hjá   føroyska    fólkaskúlalæraranum    og    óhepna
ábyrgdarbýti millum land og kommunu.

2 Miðnámsútbúgvingarna.

Sjálvt um miðnámsútbúgvingarnar hava  fingið  føroyskan  lógarkarm,  líkjast
tær framvegis teimum samsvarandi donsku ómetaliga nógv.  Hetta  hevur  sínar
fyrimunir, m.a. tað at økið er vítt og  nógv  er  at  hava  í  huganum  alla
tíðina. Tá er lættari at  fylgja  við,  hvørjar  tillagingar  og  broytingar
aðrir gera fyri síðani at taka støðu til, hvat ein sjálvur velur  at  fremja
av tí.

Verður hugsað um tær gymnasialu útbúgvingarnar, hava vit ikki  færri  enn  5
(student, HF, HH, HT og HIF), meðan danir hava 4 (student, HF,  HH  og  HT).
Havast má í huga, at tær 4, sum eru felags og sum taka støði í  einum  øðrum
landi enn okkara, eru ætlaðar einum samfelag, sum er 100 ferðir  størri  enn
okkara.  Í  Danmark  er   lítil   og   eingin   formlig   samskipan   millum
útbúgvingarnar. Sjálvt útbúgvingar, sum fara fram á sama skúla  (student  og
HF), hava ikki stórvegis samskipan. Hesa skipan  hava  vit  eisini  valt  at
nýta í Føroyum.

Verður hugt eftir yrkisútbúgvingunum, kann tað  hava  sín  fyrimun  at  hava
eina skipan, sum er eins og tann í t.d. Danmark.  Tað  eru  nógv  fak  innan
yrkisútbúgving, serliga á tí tekniska økinum. Í Danmark eru  uml.  80  ymisk
yrki, meðan tað í Føroyum eru fólk, sum  eru  avlærd  innan  53  ymisk  yrki
seinastu 20 árini. Serliga tey seinnu árini eru fleiri yrki  komin  afturat,
sum lært verður upp í í Føroyum.

Tá ið so nógv yrki eru, kann tað verða eitt sindur trupult  at  fylgja  við,
serliga innan tey yrki, sum eru smá, av tí at  tøknifrøðiliga  menningin  er
so stór. Í smáum samfeløgum verður hildið, at  skilagott  er  við  upplæring
innan ymisk fakøki, sum vit kenna tað í dag, av tí at  tað  er  við  til  at
tryggja, at upplæring fer  fram  innan  tey  øki,  sum  eru  í  samfelagnum,
samstundis sum tilgongdin í stóran mun tekur støði  í  tørvinum  í  yrkinum.
Hetta er eisini við til at gera vinnuna  liðiligari,  samstundis  sum  henni
verður tryggjaður ein rímiligur førleiki.

Hetta forðar tó ikki fyri, at hugt verður  at  okkara  vinnubygnaði,  eisini
hvussu smá samfeløg hava loyst teirra viðurskifti á hesum øki.  Hetta  kundi
kanska gjørt, at vit fingu onkur yrki, sum høvdu breiðari  yrkissamanseting,
ið kanska hóskaði betur til okkara samfelag.

Í Danmark eru tey seinnu árini framdar  fleiri  samanleggingar  av  teknisku
skúlunum og samanlegging av handilsskúlum og tekniskum skúlum. Hetta  verður
m.a. gjørt fyri fáa samstarvsfyrimunir  (synergiavleiðingar),  tó  uttan  at
útbúgvingarnar á skúlunum  verða  við  skerdan  lut,  kanska  heldur  øvugt.
Samstarvsfyrimunir kunnu vera á økjum sum: dygdarmenning,  betri  nýtslu  av
fíggjarliga  tilfeinginum  (meira  útbúgving  við  hægri  dygd  fyri   minni
pening),     starvsfólkaøkinum,      marknaðarførslu,      búskapar-      og
fyrisitingarøkinum, bókasavn, kunningartøkni, lestrarvegleiðing o.s.fr.

Í Føroyum er óivað ein  menningarmøguleiki  á  hesum  øki,  ikki  bert  fyri
nevndu skúlar, men eisini fyri aðrar. Samanleggingar eru  ikki  nøkur  treyt
fyri at røkka hesar samstarvsfyrimunir, men langt  kann  eisini  komast  við
samstarvi á hesum økjum, soleiðis at meira fæst burturúr fyri  allar  partar
og kanska eisini fyri minni.

Umframt broytingum, sum framdar eru í  fólkaskúlanum,  hevur  serliga  verið
hugt at tí partinum, sum hevur við innihaldið í útbúgvingunum at  gera,  men
í ov lítlan mun hevur verið lagt upp fyri at  fáa  karmarnar  um  innihaldið
við, tá ið broytingar eru framdar. Eitt  nú  eftirútbúgving  og  umstøðurnar
hjá leiðslunum.

3 Aðrar og hægri útbúgvinga.

Fleiri  av   hesum   útbúgvingum   hava   røtur   í   seinastu   øld,   t.d.
læraraútbúgvingin frá 1872 og sjóvinnuútbúgvingarnar. Hesar útbúgvingar  eru
sprotnar úr einum samfelagsligum tørvi innan serligar vinnugreinir.  Eyðkent
fyri  fleiri  av  hesum  útbúgvingum  er,  at  tað  krevst  ein   løggilding
(autorisatión) fyri at virka. Løggildingin tekur støði í ásetingum, sum  vit
vanliga ikki hava ávirkan á.  Hetta  setir  strong  krøv  til  innihaldið  í
útbúgvingunum, so møguleikar fyri at gera serligar føroyskar fyriskipanir  á
økinum eru oftani avmarkaðar.

Læraraútbúgvingin leiðir fyrst og fremst fram ímóti, at lærarin  skal  virka
í tí føroyska fólkaskúlanum. Hetta gevur høvi til at laga  útbúgvingina  til
okkara viðurskifti, men bindur samstundis eisini læraraútbúgvingina  til  at
verða framda eftir  teimum  ásetingum,  ið  tann  til  eina  og  hvørja  tíð
galdandi   fólkaskúlalóg   hevur.   Tí   er   neyðugt,   at   innihaldið   í
læraraútbúgvingini er samsvarandi endamál og ætlanir við regluverkinum  fyri
fólkaskúlan.

4 Granskingartilfeing.

Teir persónar, sum hava útint gransking í Føroyum, hava fyrr gjørt  hetta  í
sambandi við arbeiði sítt soleiðis, at tað  í  ein  ávísan  mun  hava  verið
teirra áhugamál, ið  hava  gjørt  av,  hvat  granskað  hevur  verið  í.  Tað
fíggjarliga tilfeingið hevur verið avmarkað.  Hetta  er  við  tíðini  broytt
soleiðis, at granskingin er vorðin meira skipað.

Í  dag  tekur  ein  størri  helmingur  av  einum  árgangi  eina   gynmasiala
miðnámsútbúgving. Nógv av hesum fara at lesa víðari fyri  at  fáa  sær  eina
akademiska útbúgving. Tá ið útbúgvingin er lokin, eru  fá  størv  í  Føroyum
innan gransking leys at søkja. Støðan er batnað nakað  eftir  kreppuárini  í
fyrru helvt av nítiárunum, men enn er langt á mál fyri at fáa eitt  veruligt
granskingarumhvørvi.

Sum er, er persónstilfeingi til postgradualar útbúgvingar (t.d.  ph.d.)  til
staðar í nóg stóran mun, meðan tað fíggjarliga tilfeingið vantar. Skulu  vit
fáa veruliga gransking í  Føroyum  og  harvið  varðveita  støðuna  sum  eitt
framkomið samfelag, er tað neyðugt, at tann fíggjarligi parturin  kemur  inn
í granskingina í nógv størri mun enn higartil, serliga frá  almennari  síðu,
fyri at tryggja eitt ávíst støði og vav í grundgranskingini.

5 Granskin.

Gransking í Føroyum av føroyingum byrjaði ikki fyrr enn eftir 1948.  Verulig
gongd kom ikki á fyrr enn í 1970-árunum í sambandi við,  at  virksemið  varð
víðkað á Fróðskaparsetri Føroya. Men tær stóru ætlanirnar, sum  vóru  frammi
í 1980-árunum, sóu ikki dagsins ljós orsakað av teimum sparingum, sum  vórðu
framdar seinast í áttatiárunum og fyrst í nítiárunum.

Granskingin hevur annars verið knýtt at persónum, sum hava  sitið  í  ávísum
lyklastørvum í hesum sambandi. So við  og  við  hava  granskingarverkætlanir
vundið meira upp á seg. Fleiri stovnar hava megnað at fingið til vegar  fitt
av slíkum játtanum, serliga uttanlands. Hetta er ein granskingarháttur,  sum
verður nýttur alsamt meira og meira. Á henda hátt kann tað verða lættari  at
fáa til vegar fígging  til  granskingina,  tí  granskari  og  stuðlari  hava
eyðsýnd felags áhugamál. Hetta er serliga innan endamálsgransking  (sí  kap.
3.4 á síðu 70). Neyðugt er eisini at  tryggja  grundgranskingina,  og  hetta
verður vanliga gjørt við  játtan  á  fíggjarlógini  til  teir  stovnar,  sum
útinna hesa gransking.

Tey granskingarøki, sum hava verið tikin fram og raðfest  í  teimum  álitum,
sum eru skrivað um føroyska  gransking  í  1990-unum,  eru  fyrst  av  øllum
náttúruvísindalig, í øðrum lagi heilsu-  og  samfelagsvísindi.  Gransking  í
máli,  bókmentum  og   søgu   standa   uttan   fyri   raðfestingarlistarnar.
Vinnugransking er als ikki nevnd.

Frágreiðingin ”Forskning på Færøerne” (1996) var ein  liður  í  ætlanini  at
fáa pening frá danskari síðu til granskingina í Føroyum.  Tær  raðfestingar,
sum komu fram í hesi frágreiðing,  hava  ikki  í  nóg  stóran  mun  støði  í
føroyskum  granskingaráhugamálum,  men  í  áhugamálum   hjá   øðrum.   Henda
frágreiðingin førdi til, at peningur varð settur av á donsku  fíggjarlógini.
Tað er sjálvandi gott at fáa pening til gransking í Føroyum  uttanífrá,  men
tað er eisini týdningarmikið, at tann gransking, sum  fer  fram  í  Føroyum,
hevur støði í føroyskum fyritreytum.

Granskingin er ment nakað aftur tey  seinastu  árini,  men  henni  eigur  at
verða givið størri gætur í samfelagnum sum heild, serliga  fíggarliga.  Fyri
at fáa sum mest burtur úr  granskingini  hevði  verið  skilagott  at  savnað
granskingina í størri eindir, soleiðis at eitt veruligt  granskingarumhvørvi
kundi komið at virkað, umframt at tey, sum útinna  granskingina,  kunnu  fáa
stundir og umstøður til tess. Slík savning skuldi kunnað ført  við  sær,  at
granskingin gjørdist sjónligari og  tí  kundi  verið  samfelagnum  at  betri
gagni.

Nógvir føroyingar hava  áhuga  fyri  og  førleika  at  granska.  Fleiri  eru
uttanlands í granskingarstørvum. Neyðugt er  at  fáa  skapt  eitt  áhugavert
granskingarumhvørvi í Føroyum, soleiðis  at  vit  í  størst   møguligan  mun
kunnu fáa lut í tí gransking, sum natúrliga kann fremjast í Føroyum.

6 Samanumtiki.

Í eini meting av føroyskum útbúgvingar- og granskingarpolitikki slepst  ikki
undan  at  nevna  kreppuna  í  fyrru  helvt  av  nítiárunum.   Flest   allir
skúlar/stovnar vóru fyri  stórum  fíggjarligum  skerjingum,  samstundis  sum
roynt varð at varðveita so nógv at virkseminum sum  gjørligt.  Stutt  áðrenn
skerjingarnar vórðu framdar, høvdu fleiri skúlar/stovnar ætlanir um  økt  og
nýtt virksemi. Hesar ætlanir vórðu goymdar burtur, tá  ið  niðurkølingin  av
búskapinum fór fram.

Nú  o.u.  8  ár  seinni  er  búskapurin  tiðnaður  nakað,  men  flest  allir
skúlar/stovnar hava einki merkt til tað. Nógv virksemi hevur ligið  á  láni,
og menningin rundan um okkum hevur  hildið  fram  óheft  av  okkara  lækkaða
menningarstigi. Hetta hevur ført við sær, at okkara skúlar  og  stovnar  eru
afturúrsigldir í mun til samsvarandi skúlar  og  stovnar  í  londunum  kring
okkum.

Fyri at bøta um støðuna er neyðugt at fáa gongd aftur á  menningarvirksemið.
Fyri at tað skal gagna, er umráðandi, at raðfest verður á  slíkan  hátt,  at
so nógvir skúlar og stovnar kunnu koma upp á eitt ávíst hægri stig  skjótast
gjørligt, samstundis  sum  góð  útlit  eru  fyri,  at  samstarvsfyrimunirnir
(synergiavleiðingar) verða størst møguligir.

Í størri londum er oftani drúgt at seta ymiskar verkætlanir í  verk,  tí  at
langt  kann  vera  frá  politiska  myndugleikanum  hagar  ætlanirnar   skulu
fremjast og øvugt, sjálvt um tilfeingi er til staðar í rímiligt mát.

Henda trupulleika hava vit ikki í sama mun. Eru vit samd um  eina  ætlan  og
fortreytirnar eru til  staðar,  er  tað  vanliga  skjótt  at  fremja  slíkar
ætlanir í Føroyum.

   Útbúgving, gransking og vinnulív.


1 Inngangu.

Eitt og hvørt samfelag eigur at grunda síni samfelagsligu  val  á  ta  bestu
vitanina. Tey, sum ikki gera tað, tapa í  altjóða  kappingini.  Í  politiska
lívinum og almenna  orðaskiftinum  má  semja  vera  um  eitt  grundarlag  av
fakliga grundaðari vitan. Lýsingar av  avleiðingunum  av  ymsum  valum  hava
serliga stóran týdning.

Leikluturin hjá tí  almenna  er  m.a.  at  skapa  karmar  fyri  tvørfakligum
samstarvi millum myndugleikan, sum varðar av  vinnu,  og  myndugleikan,  sum
varðar av útbúgving og gransking. Útbúgvingar- og vinnupolitikkur  verða  at
ganga saman um eitt ella fleiri raðfest øki.

Tað, sum verður ført fram í hesum kapitli, er grundað á tilfar, sum  nevndin
sjálv hevur fingið  til  vegar.  Bert  í  summum  førum  vóru  viðgerðir  og
lýsingar til frammanundan, sum bygt er á.

Vit vita, hvørjar undirvísingarskipanir standa børnum og ungum frá 7 til  19
ára aldur í boði. Vit vita, hvat føroyingar lesa. Vit  vita,  hvørji  tilboð
vit hava um hægri undirvísing, og vit kunnu  greiða  frá,  hvussu  gransking
okkara er skipað í høvuðsdrøgum og hvussu hon er  farin  fram  til  dagin  í
dag.

Í  skúlaverkinum  hava  ymiskar  royndarskipanir  verið   framdar   bæði   í
fólkaskúlanum og í skúlunum fyri tey 16-19 ára gomlu, men  tað  sæst   ikki,
hvussu   royndirnar   hava   ávirkað   t.d.   nýggju   fólkaskúlalógina   og
miðnámsútbúgvingarnar.

Vinnulívið hevur við ymisk høvi sagt frá  síni  hugsan   um  samband  millum
undirvísing, gransking og vinnulív. Í seinastuni  hevur  Vinnumálastýrið   –
partvíst  í  samstarvi  við  vinnulívsumboð  –  eisini  sett  orð  á   hesar
spurningar.[57.

Eins og í øllum londunum rundan um okkum fer  eisini  í  Føroyum  fram  eitt
orðaskifti um, hvussu vit skulu laga undirvísing og gransking  til  at  møta
øllum teimum  nógvu  avbjóðingunum,  sum  eru  í  einum  heimi  í  støðugari
broyting. Alla staðni standa hesir  spurningar  ovarliga  á  dagsskrá.  Nógv
kann lærast av at líta at teimum spurningum, sum verða  reistir  aðrastaðni.
Hinvegin er tað sjáldsamt, at svarini til hesar spurningarnar, sum  tey  eru
komin til í øðrum londum, hjálpa okkum nakað serligt, tí umstøðurnar eru  so
ymiskar í londunum. Tað veldst m.a. um, um tað eru nógv smá ella  mest  stór
virki í einum landi. Um  nógvur gamal ídnaður er. Um talan  er  um  vinnulív
bygt á náttúrutilfeingi. Um privata vinnulívið klárar at  átaka  sær  størri
granskingaruppgávur. Nógv annað kundi verið nevnt.

Hjá okkum í Føroyum er ringt at finna fullgóðar loysnir aðrastaðni at  herma
eftir, tí her eru mest  smáar vinnulívsfyritøkur og vinnulív, sum dúvar  upp
á náttúrutilfeingi og ídnaður avleiddur  av  tí.   Undirvísingarskipanin  er
merkt av, at vit eru partur av øðrum landi og bert  heilt  stutta  tíð  hava
havt ábyrgdina sjálv. Granskingin  hevur  enn  ikki  fingið  fastan  bygnað.
Kortini mugu vit vera før fyri at svara somu spurningum  sum  grannalondini,
men út frá okkara serligu fyritreytum.

2 Krav um virkisfør.

Í Føroyum fer altíð at vera  neyðugt,  at  nyttan  av  almennu  íløgunum  og
rakstrinum eru optimal. Hetta kemst av, at vandi altíð er fyri,  at  almenna
umsitingin verður lutfalsliga dýr, av tí at landið er lítið.

Búskaparfrøðingar seta vanliga krøv um virkisføri. Ein  króna  nýtt  hjá  tí
almenna skal nýtast soleiðis, at ikki meira nytta fæst av henni  aðrastaðni.
Ein norsk frágreiðing um virkisføri í almennum virksemi[58] krevur hetta  av
virkisførinum.

 □  Kostnaðarvirkisføri:  Almennar  tænastur  skulu  vera  so  bíligar   sum
   gjørligt
 □ Úrslitsvirkisføri: Yvirskipað politisk endamál verða rokkin  ódýrari  við
   at býta virksemið millum ymisk øki øðrvísi
 □ Nyttu/kostnaðarvirkisføri: Peningurin verður  nýttur  soleiðis,  at  hann
   kastar sum mest av sær til samfelagi.

Kanningin, sum sipað  verður  til  omanfyri,  umfatar  alt  alment  virki  í
Noregi. Hon kemur  til tað úrslit, at  ábøtur  á  kostnaðarvirkisføri  kunnu
økja virkisføri 20%. Stóru møguleikarnir  liggja  í  teimum  báðum  seinastu
hugtøkunum: úrslits- og nyttu/kostnaðarbatum. Hetta merkir, at minst  er  at
vinna við at díkja á starvsfólkið. Stóri  vinningurin  liggur  í  at  broyta
skipanir og at nýta peningin, har hann ger størsta nyttu, t.e. raðfesting.

Henda norska frágreiðingin vísir tó á, at í skúlaverkinum hava  avgerðir  um
floksstødd,  læraratímatal  og  undirvísingartíð  o.tíl.  stóra  ávirkan   á
kostnaðarvirksiføri. Í hægri útbúgvingunum hevur tíðin, sum verður  nýtt  at
koma gjøgnum útbúgvingarskipanina, størstu ávirkan  á  virkisføri.  Tað  ber
kanska til samanfatandi at siga, at í undirvísingarverkinum eru bestu  útlit
fyri at bøta um búskaparliga virkisføri við at tryggja,  at  fólk  ikki  eru
longur í undirvísingarskipanini enn neyðugt.

3 Sambandið millum bókligar og vinnuligar útbúgvinga.

Søguliga hevur eitt mark verið millum bókligar  og  handaligar  útbúgvingar.
Studentsprógv sum eyðkennisdømi  fyri  hina  bókligu  og  meistaralæran  sum
eyðkennisdømi fyri hina handaligu útbúgvingina. Frálærugransking  bendir  á,
at tað er ikki rætt at kroysta øll gjøgnum eina útbúgving við høvuðsdenti  á
tað bókliga. Fyri menningina hjá tí  einstaka  kann  tann  handaliga  leiðin
vera  ein  fyrimunur,  men  sum  hon  er  skipað  í  dag,  gevur  hon  færri
valmøguleikar enn tær bókligu.

Tey seinnu árini eru komnar fleiri  aðrar  miðnámsútbúgvingar,  sum   liggja
millum ta reint bókligu og reint handaligu útbúgvingina: HF,  HH,   HT,  FHS
og SIT. Ein glíðandi yvirgongd millum tað bókliga og tað handaliga er  nú  í
útbúgvingartilboðunum til  tey  16  til  19  ára  gomlu.  Uttan  fyri  hesar
meginsúlur eru t.d. fiskivinnuskúli,   atstøðingsútbúgvingar  í  heilsu-  og
almannaverkinum. Myndin er rættuliga fløkt og velur tú at fara eftir  einari
rás, t.d. í studentaskúla, og tú so seinni finnur út av, at tú  heldur  vilt
royna eina aðra rás, t.d. tøkniliga útbúgving, er væntandi, at ikki er  lætt
at fáa góðskrivað undirvísingina á fyrru rásini. Sjálv umsitingin  av  stóra
talinum av javnfjarðum miðnámsrásum er tung.

Framhaldsútbúgvingarnar     (t.d.     sjúkrasystir,     sjóvinnuútbúgvingar,
læraraskúli)   liggja   at   kalla   leysar    av    hinum    pørtunum    av
undirvísingarverkinum og hava heldur ikki samband  við  granskingarumhvørvið
á Fróðskaparsetrinum.

Ein spurningur, sum íðuliga verður viðgjørdur í londunum  rundan  um  okkum,
er lívlong læra og eftirútbúgving, sum skulu gera  fólk  før  fyri  at  møta
krøvunum frá broyttari tøkni og  skiftandi  arbeiðsumstøðum.[59]  Kreppan  í
nítiárunum sýndi, at tá arbeiðsplássini fækkaðu, vóru  tað  fyrst  tey,  sum
onga útbúgving høvdu, sum gjørdust  arbeiðsleys.  Samstundis  vórðu  mestsum
øll  lærupláss  avtikin  og   talið   á   ungdómi,   sum   leitaði   sær   í
miðnámsskúlarnar, øktist nógv. Í privata vinnulívinum í Føroyum hoyrist  alt
oftari spurningurin: Hvussu fái eg vælútbúgvið og  virkisført  starvsfólk  í
framtíðini og hvussu klári eg at halda fast um tey, sum eg havi.

Høvuðsvinnurnar í Føroyum – landbúnaður og sjóvinna –  hava  lítla  siðvenju
fyri bókligari útbúgving. Talan  var um upplæring  við  fyridømi,  ”learning
by doing”, hálvtilkomin arbeiddu á sjógvi og landi og gjørdust á  tann  hátt
kunnug við yrkið.  Í  dag  gevur  henda  vantandi  siðvenja  fyri  bókligari
útbúgving at bíta, nú ið sjóvinnan og fiskivinnan á  landi  eru  broytt  til
ein  hátøknimatvøruídnað.  Vit   hava   eitt   stórt   tal   av   dugnaligum
arbeiðsfólki,  sum  stórt  sæð   ongan   bókligan   lærdóm   hevur   umframt
fólkaskúlan, serliga millum fólk yvir 35 ár.

Tilboð um eftirútbúgving av hesum fólki og tilboð  yvirhøvur  til  tey,  sum
eru á arbeiðsmarknaðinum, eru í høvuðsheitum latin upp í hendurnar á  teimum
einstøku virkjunum og stovnunum; tó er skeiðtænasta  Handilsskúlans  týðandi
tilboð. Eingin heildarætlan er fyri, hvussu vit hækka førleikan og   tryggja
vinnulívinum varandi dugnaliga arbeiðsmegi. Menningin  av  fólkatilfeinginum
er týdningarmesta uppgávan, um vit skulu byggja upp eitt samfelag  við  líka
góðum  livifóti,  sum  londini  rundan   um   okkum   hava.   Menningin   av
menniskjansliga tilfeinginum fer fram í einum samspæli millum hin  einstaka,
samfelagið og vinnulívið og ávirkar  arbeiðsumstøðurnar,  arbeiðsleiðslu  og
støðið í vinnulívinum. Eitt vælvirkandi samstarv lyftir støðið upp,  hjálpir
vinnulívinum    í    kappingini    við    onnur    lond    og     fyribyrgir
strukturarbeiðsloysi.

4 Sambandið millum lærustovnar, vinnulív, fyritøkur og stovna.

Dømi eru í øðrum londum um, at livandi lærdómsumhvørvi  kunnu  samvirka  við
vinnulív,  fyritøkur  og  stovnar.  Skúlar,  granskingarstovnar  og   lærdir
háskúlar verða mettir sum miðdeplar fyri kunnleika, har tað er  møguligt  at
søkja sær vitan, finna kanningar, gransking og støði undir at skapa  samband
við onnur í netverkum.

Tøknin er til, sum loyvir  undirvísingar-  og  granskingarstovnum  –  út  um
undirvísing og egingransking – at átaka sær ein virknari  lut  í  menningini
av føroyska samfelagnum. Í hesum føri verður serliga hugsað um samstarv  við
vinnulívið.  Hvussu  tað  skal  bera   til   at   gera   undirvísingar-   og
granskingarstovnarnar virknari í hesum leiki, og hvat krevst av umskipan  og
raðfesting fyri at fáa hetta gjørt, eru spurningar, sum  eru  tiknir  upp  í
kapitli 1  og 7.

Tá ið talan er um gransking, er vanligt at skifta hana í  fleiri  stig.  Til
samans  kallast  granskingarhugtøkini  ”granskingar-  og  menningarvirksemi”
(G&M), sum verður lýst á henda hátt.

       Granskingar- og menningarvirksemi  er  skapandi  arbeiði  á  skipaðum
       grundarlagi og hevur til endamáls at økja  vísindaliga  og  tøkniliga
       kunnleikan, ella at brúka kunnleika, sum longu er til, til at vísa  á
       praktiska nýtslu. Hugtakið granskingar- og menningarvirksemi  umfatar
       bæði grundgransking, nýtta gransking og menningararbeiði[60.

       1) Grundgransking byggir á royndir ella er kanningar av   ástøði,  og
       hevur fyrst av øllum til endamáls at fáa nýggja vitan  og  fatan  til
       vegar uttan at hava ávísa nýtslu og nyttu  í  hyggju.  Grundgransking
       nevnist eisini egingransking.
       2) Nýtt gransking brýtur somuleiðis upp úr nýggjum fyri at fáa nýggja
       vitan og fatan til vegar, men nýtt gransking er fyrst av øllum  beind
       at ávísum veruligum miðum.
       3) Menningararbeiði er skipað arbeiði, sum er  grundað  á  kunnleika,
       sum er fingin til vegar gjøgnum gransking og/ella praktiskar  royndir
       við tí fyri eyga at skapa nýtt ella bøtt  tilfar,  nýggjar  og  betri
       vørur, tilgongdir, skipanir ella tænastur.

Ein onnur flokking av gransking  er  at  skilja  millum  fría  gransking  og
bundna (ella endamáls) gransking.

Frí gransking er gransking, ið  strembar  eftir  at  svara  spurningum  sum:
”Hvussu ber tað til at  ….”.  Hin  einstaki  granskarin  avmarkar  og  setur
sjálvur slíka gransking í verk - antin  einsamallur  ella  saman  við  øðrum
granskarum.   Frí   gransking   samsvarar   fyri   ein   stóran   part   við
grundgransking.

Bundin gransking er gransking í evnum, sum eru  áløgd  einstaka  granskaran.
Tá er endamálið ofta  at  svara  spurningum  sum:  ”Hvussu  kunnu  vit  gera
hetta…”.  Bundin gransking  umfatar  nýtta  gransking  og  menningararbeiði.
Vinnulívsgransking er aloftast bundin gransking.  Alment  fíggjað  gransking
kann  eisini  vera  bundin,  t.d.  savnsuppgávurnar  á   Fróðskaparsetrinum,
Náttúrgripasavninum, Forngripasavninum o.a.

Bæði  frí  og  bundin  gransking  og  G&M  krevja  hvør  á  sín   hátt,   at
granskararnir eru skapandi og hava hugflog at sleppa vanabundnari hugsan.

Býtið millum grundgransking og endamálsgransking.
Gransking  fíggjað  uttanífrá  (sum  oftast  nýtt  gransking)  og  gransking
fíggjað alment um játtanarlógir  (aloftast  grundgransking)  eru  javnsettir
partar av tí granskingartilfeingi, eitt land hevur at ráða yvir, og  neyðugt
er at tryggja eina skilagóða javnvág millum hesar partar.

Tað er sermerkt fyri gransking fíggjaða  uttanífrá,  at  grundarlagið  undir
játtanini   er,   at   málrættað   dygdargransking   fæst   fyri   peningin.
Granskingarpeningur uttanífrá  verður  aloftast  søktur  í  fríari  kapping.
Peningurin fer fyrst og fremst til tey evni, sum í tíðini eru tey  raðfestu,
og til tær verkætlanir, sum eru  best  lagdar  til  rættis.  Fyri  at  kunna
fremja slíka gransking krevst ofta, at gransking á ávísum støði og í  ávísum
vavi fer fram á stovninum frammanundan.

Grundgransking, ið aloftast verður fíggjað  um  játtanarlógir,  er  sermerkt
av, at talan er um óbundnar játtanir,  ið  ikki  eru  ætlaðar  til  serligar
verkætlanir. Býtið millum fakøki ella stovnar er søguligt, og eingin  skipað
meting  av  góðsku   ella   vavi   verður   gjørd.   Størsti   parturin   av
grundgranskingini  fer  fram  á  hægri  lærustovnum.   Í   Norðurlondum   er
grundgranskingarparturin á hægru lærustovnunum uml. 60% - eitt sindur  lægri
í Finnlandi og Svøríki  og  eitt  sindur  hægri  í  Íslandi.  Í  Føroyum  er
grundgranskingarparturin á Fróðskaparsetrinum beint omanfyri 90%.

Spurningurin  um  dygd  í  grundgranskingini  hevur  seinastu  árini   verið
viðgjørdur í grannalondum okkara. Tað er  vert  at  umhugsa  at  skipa  fyri
meting av tí granskingararbeiðinum, ið fer fram, og um henda  metingin  skal
vera  grundarlag  undir  framtíðar  játtanum.  Mett  kann  t.d.   verða   um
innihaldsligu  dygdina  í   granskingarúrslitunum,   útgávunøgdina   og   um
granskingargrundaða undirvísingarvirksemið. Somuleiðis kann mett  verða  um,
í hvønn mun tað hevur eydnast at fingið til vegar  fígging  uttanífrá.  Fyri
at tryggja menning í granskingini eiga  metingar og eftirmetingar  at  verða
gjørdar við jøvnum millumbilum.

Royndir  hava  víst  (eitt  nú  í  Noregi,  tá  gransking  í  sambandi   við
oljuvinnuna av álvara tók seg upp), at umráðandi er  at  tryggja  eina  góða
javnvág millum grundgransking  og  nýtta  gransking.  Bæði  tí  at  óbundna,
eksperimenterandi granskingin er av alstórum týdningi fyri dygdina  í  nýttu
granskingini, men eisini tí tað vísir seg,  at  granskarar  støðast  ikki  á
stovnum, har nýtta granskingin fyllir ov nógv.

Gransking økir granskingarførleikan, útvegar meira vitan um  tey  evni,  sum
granskingin fæst við. Endamálsgransking er ofta umbiðin gransking. Hetta  er
t.d. gransking, sum er umbiðin av einari vinnufyritøku, ella  eitt  samstarv
millum  ein  granskingarstovn  og  vinnulívsfyritøku   um   at   gera   eitt
granskingarúrslit  handilsliga  áhugavert.  Samband  er  millum   hugtøkini.
Sleppa granskarar ikki at fremja egingransking, er førleiki teirra  at  gera
umbidna gransking minni.

Samanløgdu útreiðslurnar til gransking  og  menning  í  Føroyum  á  úrvaldum
almennum stovnum (sí hagtølini frá granskingarráðnum á talvunum  á  síðu  80
og 81) eru  umleið  javnt  býttar  millum  almennar  føroyskar  játtanir  og
fígging uttanífrá. Í øðrum Norðurlondum – í Svøríki og Finnlandi er  privati
parturin 66% og 60%, meðan hann í Íslandi er 35%.  Í  Føroyum  er  at  kalla
eingin   privat   fígging   og   fígging   uttanífrá   er   at   kalla   øll
verkætlanarstuðul í norðurlandasamstarvinum. [61.

Í  OECD-londunum  annars  liggur  privati  parturin  av   útreiðslunum   til
gransking og menning á umleið sama støði sum  í  Norðurlondum.  Í  Japan  er
privati parturin hægstur, 70%, meðan hann í Fraklandi,  Bretlandi,  Hollandi
og Kanada liggur beint undir 50% ..

5 Granskingarumhvørvi í Føroyu.

Føroyskur granskingarpolitikkur má hava  støði  í  egnum  fortreytum.  Í  tí
sambandi  er  vert  at  minnast  til,  at  bæði  náttúruvísindi,   søga   og
samfelagsvísindi,  mál  og  bókmentavísindi  hava  stóran  og  ofta  ósæddan
týdning fyri samfelagið og serliga sum grundarlag fyri samleikamyndan.

Tað kann bert vera ábyrgdin hjá føroyskum myndugleikum  at  síggja  til,  at
gransking í teimum sokallaðu samleikafakøkjunum: í máli, bókmentum  og  søgu
heldur fram og mennist.  Hetta  eru  fakøki,  sum  skulu  bera  sjálvstøðugu
mentanini uppi.[62.

Føroyska grundgranskingin skipar seg í trý javnsett øki,  hvørt  við  teimum
evnum, sum liggja til teirra. Granskingarevnini, sum eru nevnd,  eru  aktuel
dømi.


Talva 10  Tríbýti í føroyskari gransking í da.


Í  løtuni  (mars  1999)  tykjast  hesi  at  vera  kjarnaøkini   á   føroysku
granskingarstovnunum, sum bygt má verða á.

Møguleikar fyri nýskapan.
Hugtakið nýskapan hevur sín uppruna í latínska orðinum innovatio, ið  merkir
nýskapan.  Nýskapanarhugtakið  varð  í  1912   borið  fram  av   Joseph   A.
Schumpeter, búskaparfrøðingi. Sambært J. A.  Scumpeter  eru  nýskapanir  ein
støðugt nýskapandi partur og samstundis eisini ein oyðandi partur í  verandi
búskaparskipan.  Tí  nýggjar  fyritøkur  verða  skaptar,  gamlar   fyritøkur
niðurlagdar   og   samfelagsbúskapurin    broytist    avgerandi    í    hesi
nýskapanartilgongd.

Upprunaliga varð hugtakið nýtt í búskaparfrøði. Í dag verður  hugtakið  nýtt
á fleiri økjum og verður lýst soleiðis.

At menna og seta nýggj hugskot í verk. Talan kann vera  um  at  fáa  nýggjar
vørur á marknaðin, at seta í verk nýggjar tøkniligar  loysnir,  mannagongdir
og arbeiðshættir bæði í privatum og almennum fyritøkum,  eggja  til  nýggjar
hættir at liva saman og til nýggjar siðir og nýggjan atburð  í  samfelagnum.
Eyðkenni fyri nýskapan er, at nýggj hugskot verða tikin í nýtslu.[63.

Nýskapanartilgongdin.
Ein mynd frá  íslendska  granskingarráðnum,  Rannsóknarráð  Ríkisins,  lýsir
støðuna. Á  granskingarstovnum  og  undirvísingarstovnum  finst  vitan,  sum
byggir  á  vísindaligt  arbeiði.  Í  vinnulívinum  finst   handilsvitan   og
kapitalur. Spurningurin er, hvussu  vit  binda  hesar  báðar  partar  saman.
Hvussu sláa vit brúgv um gjónna millum vísindi og  vinnulív?  Einki  einfalt
svar er til hesar spurningar, men tankarnir um  at  geva  undirvísingar-  og
granskingarstovnum til uppgávu at venda sær til  vinnulívið  og  í  samspæli
við  tað  finna  fram  til  nýggjar  leiðir,  er  ein  leið  at  ganga.  Net
innanlands, sum aftur standa í sambandi við net  uttanlands,  eru  sjálvsøgd
amboð á hesi leið.



Mynd 1 Nýskapanargongdi.

Kelda:  RANNÍS Rannsóknarráð Ríkisins í Ísland.

Nýskapanarumhvørvi og royndir út øðrum londum.
Bæði í grannalondum okkara og longur burturi í t.d. USA, Japan og  Taiwan
eru nýskapanarumhvørvi sett á stovn. Hesi umhvørvi hava tað í  felag,  at
tey eru bygd upp rundan um granskingarstovnar, sum hava og spjaða  vitan.
Gransking og vinna eru mótleikarar (sparrings partners)  og  samskifta  í
sama  umhvørvi.  Slík  umhvørvi  geva  samstarvsfyrimunir  (synergi)   og
møguleika fyri eykaframleiðslu (spin-off) í mun til verandi fyritøkur.

Fleiri nýskapanarumhvørvi   hava  brúkt  Silicon  Valley  í  Kalifornia  sum
fyrimynd. Silicon Valley er stór tøknipark sunnan fyri  San  Fransisco.  Har
eru  yvir  6.000  hátøkniligar  fyritøkur.  Hvørja  viku  verða  11  nýggjar
fyritøkur settar á stovn (spin-off).  Fyritøkur  sum  t.d.  Hewlett-Packard,
Oracle,  Netscape  og  Yahoo  eru  stovnaðar  í   Silicon  Valley.   Hsinchu
Sciencebased Industrial Park í Taiwan (HSIP)   hevur  brúkt  Silicon  Valley
sum fyrimynd.

Á okkara leiðum eru nýskapanarumhvørvi eftir hesum leisti m.a. Telecom  City
í   Karlskrona,   sum    er    eitt    netverk,    har    fleiri    leiðandi
telesamskiftisfyritøkur samstarva við lærda háskúlan og  kommununa  fyri  at
skapa vøkstur,  lønsemi,  góðar  útbúgvingar  serliga  í  kunningartøkni  og
gransking í einum altjóða vakstrarumhvørvi, sum byggir á førleika og  áhuga.
Telecom City verður fyrisitin sum ein verkætlan.

Á donsku fíggjarlógini eru í tíðarskeiðinum 1998-2000  settar  av  310  mió.
kr. til 6 nýggj nýskapanarumhvørvi. Endamálið er at fáa ein  undirgróður  av
nýggjum nýskapandi fyritøkum, sum kunnu ganga á odda á  altjóða  marknaðinum
ella vera undirútvegarar til stórar útlendskar fyritøkur.

6 Møguleikar fyri nýskapan í Føroyu.

Royndirnar   frá   grannalondum   okkara   vísa,   at   nýskapan   og    økt
granskingarvirksemi hava ført til, at nýggjar vinnur, sum ikki  eru  knýttar
at náttúrutilfeinginum, hava ment seg.

Sjálvsagt   ber   eisini   til   í   Føroyum   at   byggja   brúgv    millum
útbúgving/gransking og vinnu við tí endamáli, at  hugskot skulu  gerast  til
veruleika, antin sum nýggj vøra ella sum vinna. Ikki er neyðugt  at  seta  á
stovn fleiri almennar stovnar, men miðvíst samstarv má fáast  í  lag  millum
partar, sum saman ráða yvir  førleika  innan  útbúgving,  gransking,  vitan,
ráðgeving og kapital. Eitt samstarv, ið hevur við sær fyrimunir  fyri  allar
partar.

Tá semja er fingin um, hvussu samstarvið skal vera  millum  myndugleikarnar,
sum varða av vinnu og útbúgving, skulu   møguliga  nýggjar  raðfestingar  og
tiltøk setast í verk.

Í teimum londum, vit vanliga sammeta okkum við, tykist eingin ivi  vera  um,
at ein miðvís ætlan fyri útbúgving, menning og  gransking  er  týdningamesta
grundarlagið fyri menningina  av  vinnulívinum.  Stjórnir,  sum  fyrr  røktu
menningarpolitikk við beinleiðis stuðli ella tílíkum, seta sær  í  dag  fyri
at skapa karmar, sum  fremja  menning  og  nýskapan  í  vinnulívinum.  Stóru
undantøkini  hesum  viðvíkjandi  eru  landbúnaðar-  og  fiskivinnuøki,   har
flestøll framkomin lond enn hava varðveitt vanabundnar stuðulskipanir.

Føroyar luttaka í vísindaligum netverkum millum  stovnar  og  í  verkætlanum
serliga í norðurlendskum høpi. Hetta samstarv kann vera gott  íkast  til  at
røkka nóg stórum granskingarvirksemi.

Ísland kann takast sum dømi. Ísland hevur seinastu  30 árini 3 ferðir  latið
OECD ummæla politikk sín fyri vísindi,  tøkni  og   nýskapan.[64]  Íslendska
stjórnin legði í 1991 eina yvirlýsing fyri Alþingið,  sum  lýsir  politiskar
ætlanir hjá stjórnini fyri vísindi og tøkni (sí skjal  í  bind  II).  Serlig
tiltøk vóru í Íslandi fyrst í nítiárunum við tí endamáli  at  skapa  nýggjar
vinnur. Eftir 8 árum vaks tann samlaða granskingin við 81 %, frá 0,79 %  til
1,6 % av BTÚ. Hetta miðvísa arbeiðið hevur givið úrslit, tí Ísland  hevur  í
hesum tíðarskeiði megnað at  fáa  til  vegar  nýskapanarumhvørvi  og  fleiri
nýggjar vitanartungar vinnur innan fiskivinnutøkni,  ritbúnað  og  gentøkni,
sum standa seg í altjóða kapping. Nevnast kunnu Marel,  sum  er  leiðandi  í
heiminum innan vektir og prosessstýring í matvøruídnaðinum,  OZ,  sum  hevur
fingið  serkunnleika  innan  teldumyndagerð,  og  DeCode  sum  arbeiðir  við
gentøkni og hevur gjørt sáttmála um útflutning fyri virði, sum  er   helvtin
av øllum føroyskum  útflutningi.

Norðurnoreg er eitt annað dømi, vit kunnu samanbera  okkum  við.  Her  hevur
norska stjórnin havt ein  stýrisbólk  fyri  sambandið  við  Norðurnoreg.[65]
Bólkurin hevur greinað fyrimunir og vansar í Norðurnoregi og kannað,  hvussu
norska stjórnin kann skapa karmar sum tryggja,  at  hesin  landspartur  ikki
dragnar afturúr í mun til menningina í landinum. Ein  partur  av  tiltøkunum
er vanligur studningspolitikkur, men mestan  dent  leggur  stýrisbólkurin  á
“utvikling av attraktive og dynamiske miljøer”. Og her er allur  denturin  á
útbúgving, gransking og menning. Niðurstøðan er endurgivin í skjali í  bindi
II.

7 Tørvur á óheftum granskingar- og útbúgvingarstovnu.

So at siga einki óheft  føroyskt  granskingarumhvørvi  hevur  verið  til  at
viðgera spurningar um rættartrygd og  samfelagsligar  spurningar.  Vit  hava
ógvuliga   lítið   tilfar    um    samfelagsbúskaparligar,    sosiologiskar,
antropologiskar og sosialar spurningar yvirhøvur. Tí fáa tílíkir  spurningar
ofta eina sera skjálghenta viðgerð í politiskum og almennum  orðaskifti.  Tá
sakliga grundarlagið er veikt, tá lítið er  tøkt  um  avleiðingar  av  ymsum
avgerðum, er eingin trygd fyri, at  samfelagsligar  avgerðir  føra  til  tað
mál, tær vóru ætlaðar.

8 Granskingarumhvørvi og samskipan millum privata og almenna sektori.

At  kalla  eingin  samskipan   er   á   granskingarøkinum   millum   verandi
granskingarumhvørvið og privata og almenna sektorin. Dømi eru um  gransking,
sum er farin fram í samstarvi millum privatar vinnufyritøkur og  granskarar,
men hetta er  undantakið  heldur  enn  reglan.  Talan  eru  um  tilvildarlig
tiltøk, sum eru úrslit av virkisfýsni hjá einstaklingum.

Her er stórur tørvur á tiltøkum til frama fyri samstarv millum gransking  og
vinnu.  Í  hesum  nevndararbeiði  hevur  ikki  verið   høvi   til   at   fáa
vinnulívsumboð upp í orðaskiftið, men í  1994  úttalaði  vinnulívið  seg  um
hendan spurning. Somuleiðis  hevur  samband  verið  við  vinnulívið,  tá  ið
Vinnumálastýrið arbeiddi við ritum sínum í 1998/99.

Í 1994 verður  í  eini  frágreiðing  frá  fleiri  vinnufeløgum  og  almennum
stovnum  m.a. sagt soleiðis[66]: Við teirri strategi, sum vit  framman  fyri
hava  nevnt  um  …..Føroyar  sum  frammarlagan  matvøruframleiðara  og   ein
víðkaðan  heimamarknað,  eru  vit  noydd  at  byggja  upp  granskingar-   og
royndarstovnar, ið kunnu vera við til støðugt at  menna  okkara  førleika  á
hesum økjum. (t.e. raðfesting av serligari gransking)  ….Aðrar  tørvir  mugu
vit sum lítil tjóð, ið náttúrliga hevur og eigur at hava nógv samskifti  við
útheimin, tryggja okkum  í góðum samstarvi við  útlendskar  granskingar-  og
undirvísingarstovnar….

Í Riti 5 frá Vinnumálastýrinum[67]  hevur  Vinnumálastýrið  hesa  hugsan  um
gransking og førleika-menning: tað einasta, ið vit hava møguleika  at  stýra
er, at karmarnir fyri  kreativari  og  innovativari  hugsan  eru  góðir,  at
upplýsingar um gongdina eru tøkar, og at hugburðurin ikki verður  læstur  av
egnum normum. Tí eru gransking og førleikamenning lyklaorð, tá talan  er  um
at  royna  at   stýra   vinnuni   móti   betri   kappingarevnum   og   meira
vitanarkrevjandi vinnu.

Vinnumálastýrið mælir til, at fólk eiga at verða  sett  til  at  fylgja  við
gongdini uttanlands: Upplýsingar um gongdina úti og heima verða ikki  tøkar,
uttan so at onkur hevur tað sum sína serligu uppgávu at  savna  og  meta  um
tær. Í dag liggur uppgávan spjadd og  mangan  ósamskipað  á  fleiri  ymiskum
stovnum við tí úrsliti, at føroyska samfelagið fær ov lítið burturúr.

Harafturat heldur stýrið eins og nevndin, at  tað  er  ikki  nóg  mikið  hjá
okkum bara at dúva upp á tað, ið onnur granska, vit mugu hava eitt  umhvørvi
í Føroyum, ið hevur neyðugan førleika at fylgja við og  at  formidla  vitan.
Tí  eigur  dentur  at  verða  lagdur  á  at  fáa   økt   um   og   samskipað
granskingarumhvørvini í Føroyum og at víðka og  útbyggja  tey  sambond,  sum
vit í dag hava við útlendskar granskingarstovnar.

Serliga  verd  at  geva  gætur  er   metingin   hjá   Vinnumálastýrinum   av
marknaðarmøguleikunum.  Vøksturin  á  altjóða  marknaðurin  fyri  ítøkiligar
vørur og tænastur er einki at dúva uppá.  Hinvegin  er  marknaðurin  stórur:
fyri upplivingar, tí kognitiva, so sum tónleiki, list,  bókmentum,  søgu  og
kropsligum og andaligum  avbjóðingum.  Týdningurin  av  góðum  umstøðum  til
kreativ verkevni í t.d. list eigur ikki at verða undirmettur.

Á sama borði liggur nógv umrødda kunningartøknin. Hon er neyðugt  amboð  hjá
øllum vinnum, um tær ætla at standa seg í kappingini. Men hon er  samstundis
ein  altjóða  vinna,  tí  eftirspurningurin  eftir  kreativum   og   virknum
skipanum,  ið   kunnu   loysa   truplar   spurningar   og   harvið   styrkja
kappingarførið  hjá  fyritøkum  og  sambondum  av  fyritøkum,   veksur   við
ómetaligari ferð.

…  skulu  vit  hava  ein  sjálvberandi  búskap,  skulu   vit   eisini   hava
útbúgvingar, sum geva øllum í landinum møguleika at  menna  sínar  gávur  og
brúka tær í skapandi vinnuligum og tænastuligum  virksemi.  Tann  leið,  sum
Undirvísingar-  og  Mentamálastýrið  longu  er  farið  undir  við  at  menna
kunningartøkniligar útbúgvingar, er Vinnumálastýrið sera  fegið  um  og  vil
veita tí sín fulla stuðul. Vinnumálastýrið vónar og vil eggja  til,  at  enn
størri dentur verður lagdur á slíkar útbúgvingar, ið helst  skulu  føra  við
sær, at tað skal verða gjørligt í Føroyum at taka altjóða virda útbúgving  í
kunningartøkni á fróðskaparstigi.

At enda kann verða tikið undir við tí sjónarmiði, at tað  er  umráðandi:  at
eggja  til  samarbeiði  um  mennandi  karmar  fyri  altjóða  førleikagevandi
samstarv,  betri  umstøður  og  stuðul  av  kreativum  verkevnum   og   fyri
fjølbroyttari    stimbran    av    kunningartøkni    og    samstarvi     við
kunningartøkniligar deplar í øðrum londum.  Í  hesum  samstarvi  fer  Stýrið
eisini at leggja dent á leiðslumenning fyri at  styrkja  leiðsluførleikan  í
fyritøkum og harvið fatanina  av  støðugari  útbúgving  av  starvsfólki  til
gagns fyri trivnaðin.

Stevnumiðið hjá Vinnumálastýrinum at fáa ein sjálvberandi búskap og  til  at
røkka honum mugu øll í landinum hava í boði at menna sínar gávur  og  brúkar
tær í skapandi vinnuligum og tænastuligum verksemi. Tí mælir stýrið  til  at
stimbra listarligt skapandi virksemi og hugvísindaliga  gransking,  økja  um
útbúgvingar á kunningartøkniøkinum og at  leggja  doyðin  á  at  fylgja  við
granskingargongdini  uttanlands.  Hesum   tekur   útbúgvingarpolitikknevndin
undir við av fullum huga.


9 Privat og almenn fígging av gransking og útbúgvingu.

Fígging av G&M út um fígging av almennum skúlum og stovnum  innan  gransking
og  undirvísing  er  at  finna  sum  verkætlanarjáttanir   ymsa   staðni   á
fíggjarlógini.   T.d.   eru   at   nevna   royndir   innan    havbúnað    og
fiskivinnuroyndir.  Hetta  er  peningur  ætlaður  verkætlanum,   sum   menna
vinnurnar, herundir  eisini  reinar  granskingarætlanir.  Úr  Grunninum  til
ídnaðarfremjandi endamál er eisini møguligt at søkja um studning til  ávísar
menningar- og granskingaruppgávur.

Á fíggjarlógunum 1998  og  1999  hava  upphæddirnar  ligið  um  8  mió.  til
praktiskar fiskiroyndir, uml. 5-6 mió. til  havbúnaðarroyndir  og   1-2  mió
til ídnaðarfremjandi endamál.

Skipanirnar fyri, hvussu hesar játtanir  verða  nýttar,  eru  ymiskar.  Fyri
fiskivinnuroyndirnar   verður   ein   ætlan   gjørd    av    umboðum    fyri
Menningarstovuna, Fiskirannsóknarstovuna og  Heilsufrøðiligu  Starvsstovuna.
Tey gera uppskot til verkætlanir, sum verður góðkent av  landsstýrismanninum
í  fiskivinnumálum,   og  tey  umsita  tær  vanliga.   Eitt   yvirlit   yvir
verkætlanir finst í árligum frágreiðingum (sí skjal í  bindi  2).  Grunnurin
fyri  ídnaðarfremjandi  endamál  hevur  eitt  stýrið,  sum  ger  tilmæli  um
játtanir, sum skulu góðkennast av  landsstýrismanninum  í  vinnumálum.  Eitt
yvirlit er í skjali í bindi 2. Havbúnaðarroyndirnar vera  málsviðgjørdar  av
vinnumálastýrinum og, skulu góðkennast av landsstýrismanninum í  vinnumálum.
Fyri  hvørja  verkætlan  verður  gjørdur   ein   umsitingarsáttmáli   millum
Vinnumálastýrið og tey, sum hava  ábyrgd  av  verkætlanini.   (sí  skjal   í
bindi 2.

Vanligt hevur ikki verið í Føroyum, at privat vinnufeløg seta av pening  til
at fíggja gransking, menning ella  útbúgvingar  út  um  ávíst  skeiðvirksemi
fyri starvsfólkið. Nógv dømi er um, at  privat  virki  ella  fyritøkur  hava
tikið lut í verkætlanum, sum fyrst  og  fremst  eru  fíggjaðar  úr  grunnum,
norðurlandapeningi, felags fígging við fyritøkur í øðrum londum  og  peningi
á  føroysku  fíggjarlógini.  Serliga  eru  at  nevna  Útnorðursamstarvið  og
Norrønt  Atlantssamstarv,  sum  hava  stuðlað  menning  og  gransking,   har
føroyskar fyritøkur og stovnar hava verið uppií.  Nøkur  dømi  eru  nevnd  í
skjali í bindi  2.   Eisini  Norðurlandafiskivinnusamstarvið  hevur  fíggjað
verkætlanir (sí skjal  í bindi 2).

Seinastu árini hava verið møguleikar at søkja játtanir  í  donskum  ætlanum,
t.d. undir AMAP puljuni til umhvørviskanningar, undir  Arktisk  miljøprogram
umframt annað.

Samrøður millum  vinnulívið  og   Granskingarráðið  um  møguleikar  fyri  at
fíggja    vinnulívsgransking    burtur    úr    ymiskum     donskum     ella
norðurlandaverkætlanum vóru fyri ári síðani, men eru ikki komnar longri.

Fyrispurningar  hjá  vinnufyritøkum  sýna,   at   nógv   verður   tosað   um
møguleikarnar at fremja menningar- og granskingarætlanir,  men  enn  er  tað
ikki komið til, at peningur verður settur  á  fíggjarætlanir  hjá  virkjunum
til gransking ella til miðvísar  granskingarætlanir.   P/f  Fiskaaling,  sum
landsstýrið eigur allan partapeningin í,  hevur  í  roknskapinum  fyri  1998
sett kr. 300.000 av til gransking.

Sjóvinnubankin gav í 1992  pening  til  gransking  á  Fróðskaparsetrinum  og
Fiskirannsóknarstovuni.   Smærri   upphæddir   eru   eisini    veittar    av
Tryggingarsambandinum og Føroya banka gjøgnum árini,  men  hesir  møguleikar
eru ikki til longur.

Síðan 1997/98 hava útlendsk oljufeløg sett av  stórar  peningaupphæddir  til
jarðfrøðiligar kanningar undir Føroyum. Hundraðtals milliónir eru settar  av
til hetta.  Eisini  hava  oljufeløgini  stuðlað  gransking  í  sonevndu  GEM
ætlanini og peningur er eisini veittur til granskarar á  Fróðskaparsetrinum.
 Talan er her um 12-13 mió kr.  fyri árini  1997 og 1998.

Tað er natúrligt at sammeta gransking í Føroyum við gransking í londum,  vit
skulu kappast við.



Talva 11  Føroysk granskingarhagtøl fyri 1995, 1996 og 1997, BTÚ og
fíggjarløgtingslógarjáttan, í 1.000 kr.

Heimild: Granskingarráð Føroy.

Undirskjøl til hesa talvu eru at finna í bindi 2.

Seta vit hesi tøl inn í eina talvu til sammetingar við onnur lond, er
úrslitið hetta.



Talva 12 Samlaðar G&M útreiðslur í % av BTÚ 199.

Heimild: Granskingarráð Føroy.

Niðurstøðan av hesum er, at  tá  oljuvinnan  verður  undantikin,  er  eingin
miðvís privat fígging í Føroyum.  Møguleikar eru á  føroysku  fíggjarlógini,
undir Nordisk Ministerråd og ymiskum donskum granskingarætlanum.

Skal  granskingin  í  Føroyum  koma  upp  á  hædd  við  tað,  vit  kenna   í
grannalondum  okkara,  er  serliga  neyðugt  við  einum  vøkstri  í  privatu
fíggingini.

Skulu vit upp á sama stig sum Ísland, so skuldu til samans uml. 100 mió  kr.
verið nýttar  Av hesum fíggjaðu vit 1995-97 uml. 20-25  mió.  Aðrar   10-12.
mió  komu frá serliga Nordisk Ministerråd. Í Íslandi fíggjar vinnan 35 %  av
heildini og ríkið 57 %.  Landsins partur skuldi eftir hesum verið øktur  við
 uml. 30 mió og vinnunnar partur tað sama. Restin hevði so  møguliga  kunnað
fingist aðrastaðni.  Vert er tó at minna  á,  at  tann  gransking,  sum  fær
danskar ella kanska ES játtanir sum part av fíggingini,  vanliga  má  fylgja
danskari og ES raðfesting og kanska ikki altíð miðar eftir tørvi í Føroyum.


10 Eftirmetingarskipani.


1 Hvat er ein eftirmetingarskipan.

Eftirmetingarskipanir eru eitt rættiliga nýtt fyribrigdi, sum londini  uttan
um okkum hava tikið stig til frá  fyrst   í  nítiárunum.  Endamálið  er   at
“góðskumeta útbúgvingarverkið” soleiðis, at landið kann varðveita  og  menna
kappingarførið í einum støðugt meira altjóðagjørdum heimi. Í fyrstani  vórðu
serliga tær hægru útbúgvingarnar mettar, men í fleiri skandinaviskum  londum
hevur politiski myndugleikin verið so væl nøgdur við úrslitini, at  líkt  er
til, at metingarskipanirnar skjótt fara at fevna um alt útbúgvingarverkið.

2 Endamálið við eini eftirmetingarskipa.

Royndirnar úr Danmark og Noregi vísa, hvussu umráðandi tað er at  hava  eina
greiða mynd av endamálinum við eftirmetingunum.  Her  er  kjarnuspurningurin
sambandið  millum   eftirlit   við   útbúgvingarverkinum   og   menning   av
útbúgvingarverkinum. Í Noregi miðar metingarskipanin fyrst og  fremst  eftir
menning av útbúgvingarverkinum,  meðan  danska  metingarskipanin  roynir  at
sameina eftirlit og menning. Londini  bæði  hava  fyri  stuttum  endurskoðað
metingarskipanirnar og her er niðurstøðan,  at  bestu  úrslitini  fáast,  um
størsti  denturin  verður  lagdur  á   menningararbeiðið.  Orsøkin  er,   at
metingarnar skapa ótryggleika úti á útbúgvingarstovnunum, tí  endamálið  við
teimum eisini er at føra eftirlit.  Tí  verður  mælt  til,  at  ein  føroysk
metingarskipan   skal   miða    eftir    menning    av    undirvísarum    og
útbúgvingarverkinum,  meðan   uppgávurnar   viðvíkjandi   eftirlitinum   við
útbúgvingarskipanini  framhaldandi  verða  røktar   av   Undirvísingar-   og
Mentamálastýrinum.

3 Eftirmetingarskipan bygd á ISO 9002[68] tankagongd í tveimum stigu.

Góðskustýring og áhaldandi metingar eru væl kendar í vinnulívinum, t.d.  ISO
skipanirnar. Endamálið við teimum er at útvega leiðslunum á  virkjunum  eitt
amboð til at stýra góðsku og menning.

Hugsanarhátturin í  ISO  9002  skipanini  eigur  at  kunna  flytast  yvir  á
undirvísingarverkið. Stuðul til  á  skúlunum  at  finna  fram  til  hóskandi
skipanir kann fáast frá privatum ráðgevum ella frá  almennum  stovnum,  t.d.
Menningarstovuni sum hevur ráðgivið í hesum spurningum í nógv ár.

Fyrsta stigið verður so – við tillaging av ISO skipanunum –  at  skipa  eitt
innanhýsis  góðskukervi,  eitt  innaneftirlit,  sum  leiðsla  og  starvsfólk
arbeiða  saman  um.  Hetta  er  longu  roynt  í  flestum   miðnámsskúlum   í
"dygdarmenningar"-samstarvinum.

Annað stigið er yvirskipað eftirlit, sum ikki kann vera annað  enn  ábyrgdin
hjá Undirvísingar- og  Mentamálastýrinum.  Tá  fyrsta  stigið  er  farið  at
virka, verður tað eitt eftirlit við  innaneftirlitinum.   Í  hesum  sambandi
eigur ikki at verða hugsað so nógv um at fáa eina  góðkenning  av  skúlunum,
sum er ein tung og kostnaðarmikil mannagongd, tí hon  krevur  óhefta  meting
av innanhýsisskipanini. Heldur eigur at verða hugt at møguleikunum  at  geva
myndugleikunum eitt tól at tryggja bestu úrslit úr undirvísingarverkinum.

Tørvurin av landsumfatandi samanberingum av úrslitum hjá ymiskum  skúlum  er
ein serligur spurningur, men átti í roynd og veru at kunna verið nøktaður  í
 tvíbýttu skipanin.

4 Møguligir trupulleika.

Umframt møguliga mótstøðu  ímóti  eftirmetingum  eru  spurningar  heftir  at
sjálvum innihaldinum í metingarskipanini. Her er  meginspurningurin,  hvørji
fyribrigdi skulu  vera  grundarlagið  í  eftirmetingini  á  teimum  einstøku
útbúgvingarstovnunum. Her finst einki einfalt svar, og hetta má  í  sambandi
við uppbygging av innaneftirlitinum  ásetast í hvørjum einstøkum føri.  Skal
tað gerast á haldgóðan hátt, má hetta gerast  ígjøgnum  eitt  tætt  samstarv
millum ráðgevar,  útbúgvingarstovnar og avvarðandi fakfeløg.

Í Noregi og (serliga) Danmark hevur ein  av  trupulleikunum  við  metingunum
verið vantandi uppfylging. Fleiri dømi eru um, at tilmæli frá  eftirmetingum
ikki eru sett í verk. Skipanin, sum skotin verður upp omanfyri,  hevur  ikki
hesar trupulleikar. Tó er greitt, at tilmælini frá  eftirmetingum  í  ávísum
førum kunnu hava við sær hækkaðar útreiðslur. Sostatt má tann  politiski  og
fyrisitingarligi viljin til  at  fylgja  úrslitunum  frá  metingararbeiðinum
vera  til staðar, áðrenn talan kann verða um  at  seta  metingarskipanina  í
verk. Annars gevur tað onga meining at seta skipanina á stovn.  Hinvegin  má
eisini krevjast av stovnunum, at tilmæli  eru fíggjarliga realistisk.

5 Eftirmetingarskipan fyri útbúgvingarstovna.

Settir verða  metingarbólkar, sum skulu hava tætt samstarv  við  leiðslurnar
á útbúgvingarstovnunum og ráðgevar um at seta á stovn góðskukervi. Í  fyrsta
umfari verður ein metingarbólkur settur  fyri  allar  miðnámsútbúgvingar  og
vinnuútbúgvingar   (studentaskúlar,   handilsskúlar,    tekniskar    skúlar,
sjóvinnuútbúgvingar   og    fiskivinnuskúlar).    Hetta    má    byggja    á
dygdarmenningarsamstarv, sum longu er farið til  verka.  Næsta  stig  verður
fólkaskúlin og síðani hægru  útbúgvingarnar  í  Føroyum,  (Fróðskaparsetrið,
Læraraskúlin og Sjúkrasystraskúlin).

Tað ber eisini til at fáa yvirskipaðar  eftirmetingar  uttanífrá,  t.d.  tær
sum OECD ger í limalondum sínum.


6 Rættindini hjá starvsfólkunum mótvegis krøvunum til avrik teirr.

Tá  tað  kemur  til   individuellar  eftirmetingar,  skulu  tær  metast  við
starvsfólkarættindini    hjá    tí    einstaka    undirvísaranum    mótvegis
arbeiðsgevarakravinum um eina nøktandi undirvísing, ið  røkkur  málsetningum
og   krøvum,   ið   verða   sett   til    undirvísingarverkið.    Tí    mugu
starvsfólkarættindini hjá undirvísarunum tryggjast, áðrenn  skipanin  verður
sett í verk, eins og avvarðandi fakfeløg  mugu  vera  við  í  arbeiðunum  at
áseta góðskukrøv til undirvísing.  Individuella  eftirmetingarskipanin  skal
tí skiljast sum eitt framhald av starvsfólkapolitikkinum hjá tí almenna.


   Útbúgving, gransking og almenn fyrisitin.


1 Inngangu.

Greitt  er,  at  tørvurin  á  útbúgving  og  gransking  veksur  ájavnt   við
samfelagsligu  menningina.  Skjótari  samfelagið  broytist,   størri   gerst
tørvurin á førleikamenning hjá fólkatilfeinginum. Í  føroyskum  høpi  merkir
hetta, at vit mugu tryggja  okkum  hetta  menniskjansliga  tilfeingið.  Ella
sagt við øðrum orðum: Vit mugu royna at  minka  um  sonevnda  “brain-drain”-
trupulleikan, at vælútbúgvið fólk  fær  betri  møguleikar  aðrastaðni,   sum
nógv útjaðarasamfeløg kenna sviðan av.  Besti  hátturin  at  mótvirka  hesum
trupulleikanum  er  at  leggja    karmar   um   føroysku   granskingar-   og
útbúgvingarstovnarnar, soleiðis  at  tann   arbeiðsmegin,  sum  hevur  besta
førleikan, er áhugað at koma aftur til Føroya.

Henda lýsing av útbúgving og gransking í sambandi við tann almenna  sektorin
í  Føroyum  ger  mun  á  gransking  um  Føroyar  og  gransking  í   Føroyum.
Granskingin um Føroyar verður nærri viðgjørd í kap. 5 (síða 90),  men  hetta
kapitlið viðger granskingina í  Føroyum  við  atliti  at,  hvussu  hon  kann
skipast framyvir.

Ein lýsing av granskingarumhvørvi  og  leiklutinum  hjá  granskingini  innan
almenna  fyrisiting  og  almenna  sektorin  sum  heild  má  hava   støði   í
samfelagsvísindum,  hóast  bæði  náttúruvísindi  og  hugvísindi  (humaniora)
eisini  hava  ávirkan  á  almenna  sektorin  í  Føroyum.  Óvist   hví   hava
samfelagsvísindi í føroyskum høpi altíð verið lágt raðfest sammett við  hini
bæði størru granskingarøkini náttúruvísindi og hugvísindi.  Samfelagsdeildin
á Fróðskaparsetrinum hevur í fleiri ár bert  havt  eitt  granskarastarv,[69]
og  hetta   hevur   verið   ov   lítið   til   at   skipa   nakað   veruligt
granskingarumhvørvi. Seinasta árið hevur verið arbeitt við at stovnseta  ein
“granskingardepil fyri økismenning” í Klaksvík, men henda  ætlanin  er  ikki
framd enn.

Samfelagsvísindi  í  Føroyum  eru  sostatt   rættuliga   veikt   umboðað   í
undirvísingar- og granskingarhøpi. Ein grundleggjandi fyritreyt fyri  øktari
útbúgving og gransking í sambandi við  almenna sektorin  í  Føroyum  er,  at
føroysk  samfelagsvísindi  verða  hægri  raðfest  og  fáa   tillutað   meiri
tilfeingi, fleiri vísindalig starvsfólk og betri umstøður yvirhøvur.  Harvið
kunnu samfelagsvísindi geva sítt íkast til eina  búskaparliga, politiska  og
sosiala endurnýggjan av føroyska samfelagnum, sum ferð av álvara má koma á.


2 Útbúgving og gransking í sambandi við almenna fyrisiting og almenna
     sektorin sum heil.

Í hesum sambandi fer størsti dentur  at  verða  lagdur  á  samfelagsvísindi.
Hetta er, tí at í verandi støðu eru samfelagsvísindi veikasti liðurin  innan
føroysku útbúgvingar- og  granskingarskipanina.  Harvið  eru  avbjóðingarnar
størstar á hesum øki, og tí verður mest gjørt  burtur  úr  trupulleikunum  í
føroyskum samfelagsvísindum.

Fyri  at  fáa  eitt  haldgott   grundarlag   fyri   viðgerðini   av   teimum
trupulleikum, ið eru knýttir at sambandinum millum útbúgving og gransking  í
mun til almenna sektorin, er neyðugt stutt at líta at ávísum  samfelagsligum
broytingum,  ið  eru  farnar  fram  seinnu  árini,  serliga  innan   almenna
sektorin.

1 Leikluturin hjá granskingini mótvegis almennu fyrisitingin.

Seinastu árini hevur “tað almenna” í Føroyum broytt leiklut sín frá at  bert
at   vera   ein   umsiting   til   eisini   at    hava    fyrisitingarligar,
politikkfyrireikandi  uppgávur.  Hetta   er   ein   avgerandi   samfelagslig
broyting, sum ábyrgdarhavarar enn ikki hava  givið  sær  nóg  nógv  far  um.
Føroyar hava  fingið eitt styrkt embætisverk, sum er í  ferð  við  at  skapa
sín sjálvstøðuga leiklut í samfelagsligu endurnýggjanini.

Í  hesum  sambandi  er  umráðandi  at  hava  greiði  á  skilnaðinum  ímillum
hugtøkini  fyrisiting[70]  og  umsiting[71].  Í   samfelagsvísindum   merkir
fyrisiting  tær  politikkfyrireikandi   uppgávurnar   hjá   embætisverkinum.
Almenna fyrisitingin arbeiðir í tøttum tilknýti til  politiska  myndugleikan
(við t.d. lógararbeiði  og  samfelagsligum  raðfestingum  annars).  Harímóti
merkir umsiting tann vanliga málsviðgerðin  av  ítøkiligum  málum,  ið  bæði
kann fara fram á almennum stovnum og í aðalstýrunum.

Hægri raðfestingin av fyrisitingarligu  uppgávunum  hjá  almenna  sektorinum
hevur broytt avgerðarbygnaðin í  samfelagnum  munandi.  Nú  er  fyrisitingin
nevniliga før fyri at geva politikarunum eitt  fakligt  mótspæl,  og  harvið
eru fyritreytirnar til staðar fyri, at dygdin í politisku avgerðunum  hækkar
munandi. Men trupulleikin er bert, at einki veruligt fakligt mótspæl er  til
ta nýggju almennu fyrisitingina.  Tað  er   her,  at  uppgávurnar  hjá  eini
óheftari føroyskari gransking koma fram í ljósmála.

Í londunum uttan um okkum er  tætt samanspæl  ímillum  almenna  sektorin  og
granskingina “sum so”. Hetta sæst í almenna kjakinum viðvíkjandi  politiskum
og  fyrisitingarligum  avgerðum,  men  eisini   í   skipanini   av   ymiskum
myndugleikauppgávum, ið byggja á serfrøði. Í føroyskum høpi hava  vit  nøkur
dømi  um  myndugleikauppgávur,  ið   byggja   á   óhefta   gransking,   t.d.
stovnsmetingarnar  hjá  Fiskirannsóknarstovuni,   eftirlitsuppgávurnar   hjá
Heilsufrøðiligu Starvsstovuni og eisini á Jarðfrøðisavninum.  Her  hava  vit
upplivað   samanbrestir    millum    politisku    skipanina    og    óheftar
granskingarstovnar, ið byggja  á  vísindaligar  kanningar.  Eitt  tað  besta
dømið er stríðið um stovnsmetingarnar hjá Fiskirannsóknarstovuni,  sum  ferð
eftir ferð hevur  stungið  seg  upp.  Hetta  er  tekin  um,  at  granskingin
framvegis er veik í Føroyum, tá tað snýr seg um  at  veita  sítt  íkast  til
samfelagsligu spurningarnar.

Við nýggja leiklutinum hjá almennu fyrisitingini er tørvur á  eini  óheftari
samfelagsvísindaligari føroyskari gransking  størri  enn  nakrantíð.  Nýggja
fyrisitingin hevur fingið  møguleikar  fyri  at  bøta  munandi  um   fakliga
støðið undir politiskum avgerðum, men samstundis eisini fyri   stórum  valdi
í mun til áður. Tí er umráðandi at tryggja Føroyum eitt vísindaliga  grundað
íkast til samfelagsligu menningina, ið kann virka  ájavnt  við  tað  fakliga
grundaða arbeiðið hjá nýggju fyrisitingini.  Samfelagsvísindini  og  almenna
fyrisitingin skulu tí ikki uppfatast sum mótpartar,  men  heldur  sum  tveir
partar, ið kunnu menna hvør annan.

Verða føroysk  samfelagsvísindi  munandi  styrkt,  hevur  samfelagið  eisini
tryggjað sær eina óhefta ráðgeving,  sum  er  ógvuliga  týdningarmikil  fyri
eitt og hvørt samfelag. Hetta kann bæði  síggjast  aftur  í  einum  hækkaðum
støði í almenna  kjakinum,  men  eisini  í  veruligum  ráðleggingaruppgávum.
Politikarar og embætisverk kunnu nýta granskarar til at finna loysnir á  væl
skilmarkaðum trupulleikum, ið t.d.  fyrisitingin  ella  onnur  áhugað  vilja
hava lýstar.[72] Ein hægri raðfesting av samfelagsvísindum  er  sostatt  ein
økt útreiðsla fyri  samfelagið,  sum  skjótt  kann  vinnast  aftur  í  betur
grundaðum samfelagsligum avgerðum.

2 Skipan av eini føroyskari samfelagsvísindaligari granskingar- og
      útbúgvingartraditió.

Størsti trupulleikin  í  sambandi  við  uppbygging  av  einari  og  hvørjari
granskingartraditión  er,  hvussu  tað  neyðuga  fakliga   og   búskaparliga
grundarlagið undir granskingini kann tryggjast.  Higartil  hevur  tað  verið
sera trupult at  skipað  eina  føroyska  samfelagsvísindaliga  gransking  og
útbúgving, hóast breið semja nú tykist vera um tað rætta í at gera hetta.

Møguleikarnir  skuldu  verið  góðir  júst  nú.  Arbeiðið  hjá  búskapar-  og
sáttmálabólkinum í sambandi við fullveldisætlanina hevur  fyri  fyrstu  ferð
skapt eitt fakligt forum fyri føroysk samfelagsvísindi og tí er  upplagt  at
tryggja framhald av hesum forum, tá arbeiðið hjá bólkunum er av. Hetta  kann
t.d. gerast í samstarvi við Søgu- & samfelagsdeildina  á  Fróðskaparsetrinum
soleiðis, at  persónar  við  royndum  frá  nevndu  bólkum  kunnu  virka  sum
gestalærarar í  sambandi  við  undirvísingina  í  samfelagsvísindum.  Harvið
kunnu  undirvísingartilboðini  á  samfelagsdeildini  økjast,  og  samstundis
eigur  ein  greið  ætlan  at  verða  gjørd  fyri,  hvussu  talið  av  føstum
vísindastarvsfólki[73] kann økjast.

Eini  vælvirkandi  føroyskari  samfelagsvísindaligari  deild   tørvar   eitt
starvsfólkatal, sum helst ikki kann  vera  minni  enn  5  vísindalig  størv.
Hetta talið er eitt  minstamark,  um  eitt  “dynamiskt”  granskingarumhvørvi
skal skapast. Harafturat koma nakrir ph.d.-styrkir, ið  kunnu  tryggja  eina
støðuga  endurnýggjan  av  granskingarumhvørvinum,  og  2-3  skrivstovu-  og
hjálparfólk.[74] Her er  talan  um eina munandi øking í  starvsfólkatali  og
harvið øktur kostnaður. Fígging uttan fyri  landskssan  eigur  tí  at  verða
havd í huga. Hetta er  serliga  galdandi  fyri  ph.d.-styrkirnar,  ið  kunnu
knýtast at serstøkum granskingarverkætlanum.

Vísindaligu starvsfólkini  á  nýggju  samfelagsdeildini  skulu  hava  –  sum
vanligt   er   á   Fróðskaparsetrinum   –   granskingarskyldu   ájavnt   við
undirvísingarskylduna. Krøv um almannakunngerð av úrslitum   verða  heft  at
granskarastørvunum, sum vanlig siðvenja er.

3 Tørvurin á útbúgving og gransking í sambandi við almenna fyrisiting og
      almenna sektorin sum heil.

Tað er rættuliga trupult  at  gera  nágreiniligar  metingar  av  tørvinum  á
útbúgving  og  gransking  í  sambandi  við  almenna  fyrisiting  og  almenna
sektorin sum heild uttan neyvari kanningar. Kortini man lítil ivi  vera  um,
at tørvur er á eini størri samskipan  millum  útbúgvingarverkið  og  almenna
sektorin, enn støðan er í dag, um tørvur  samfelagsins  skal  nøktast.  Eitt
grovt uppbýti av útbúgvingartørvinum sær soleiðis út.

1. Eftirútbúgvingar
2. Málrættaðar ískoytisútbúgvingar til førleikamenning
3. Hægri útbúgvinga.

Eftirútbúgvingar eru viðgjørdar í kap. 2, so hesum verður ikki  gjørt  meira
burturúr  her.  Tó   skal   vísast   á,   at   vit   mugu   skilja   ímillum
eftirútbúgvingar,  sum   fevna   um   at   bjóða   fólki   amboðsfak   (t.d.
teldukoyrikortið)  og  beinleiðis  førleikamennandi  eftirútbúgvingar  (t.d.
eftirútbúgving av “ikki-akademikarum”).

Størsta avbjóðingin liggur í,  hvussu  vit  skipa  hægri  útbúgvingar  eftir
tørvinum hjá føroyska samfelagnum. Her er púra greitt,  at  vit  noyðast  at
gera raðfestingar, ið byggja á eina ásannan av, at vit  í  framtíðini  skulu
hava fulla ábyrgd av landinum. Í hesum  arbeiði  verður  neyðugt  at  sleppa
vanahugsan og gera nyttu burtur úr  teimum  serligu  fyrimunum,  sum  eru  í
Føroyum.

3 Møgulig høgt raðfest øki innan útbúgving og gransking  í sambandi  við
     almenna sektori.

Spurningurin um vit skulu hava  støðisútbúgvingar  ella  kandidatútbúgvingar
hevur  verið  afturvendandi  í  orðaskiftinum  um  raðfestingar   av   hægri
útbúgvingum í Føroyum. Kortini er líkt  til,  at  semja  alla  tíðina  hevur
verið  um  at  raðfesta  støðisútbúgvingarnar   á   flestum   økjum,   meðan
granskingarøki, ið eru neyðug fyri føroyskt mál, mentan  og  samleika,  hava
verið raðferst høgt og fevna eisini um kandidatútbúgvingar.

Í framtíðini eigur raðfesting millum grund- og framhaldsútbúgvingar á  einum
øki at vera ymisk,  alt  eftir  hvat  samfelagnum  tørvar  at  fáa  burturúr
útbúgvingini. Er talan um  eitt  lutfalsliga  breitt  øki,  har  tørvurin  á
útbúnum fólki er stórur, og tørvur verður á javnari tilgongd (t.d.  løgfrøði
ella kunningartøkni), talar mest fyri at hava kandidatútbúgvingar her.  Ella
er talan um øki, har tørvur er á háspesialiseraðari  vitan  (t.d.  biotøkni)
ella serligu umstøður okkara gera, at vit í alheimshøpi mugu metast at  hava
serliga fortreytir – og harvið skyldu – at granska  (t.d.  føroyskt  mál  og
mentan), mugu vit (eisini) hava yvirbygningsútbúgvingar, millum annað tí  at
tað vil vera við til at menna granskingina, virkisføri og  vinnugrundarlagið
í Føroyum.

Innan samfelagsvísindi verður mælt til at gera tvørgangandi  støðisútbúgving
(bachelor-útbúgving). Hetta bæði fyri at tryggja samfelagnum  útbúgvið  fólk
við breiðum førleika og eisini tryggja, at  tað  undirvísingartilfeingi,  ið
er til taks, verður gagnnýtt so væl  sum  gjørligt.  Kandidatyvirbygningurin
kann so verða tikin uttanlands.

Hóast  bachelor-útbúgvingin  verður  skipað  tvørgangandi,  eigur  at   vera
møguligt at velja  ímillum  greinar,  har  høvuðsdenturin  verður  lagdur  á
búskap (økonomi), stjórnmálafrøði  (politologi),  løgfrøði  (almennan  rætt)
ella sosiologi. Harvið verður møguligt at skipa eina bachelor-útbúgving  við
denti  á  fyrisiting,  sum  byggir   á   føroyskar   fyritreytir.   Føroyska
embætisverkið hevur størri leiklut nú  enn  fyrr,  og  tí  er  sjálvsagt  at
tryggja  okkum,  at  starvsfólkið  hjá  tí  almenna  verður  útbúgvið  eftir
føroyskum fyritreytum.

Verður  føroyska  rættarskipanin  broytt  í  sambandi  við  endurskipan   av
viðurskiftunum við Danmark, so er  alneyðugt  at  skipað  verður  fyri  eini
heilari føroyskari løgfrøðiligari kandidatútbúgving. Sama er, um  vit  skulu
gera okkum nakra vón um at einfalda fyrisitingina, so kunnu vit ikki  byggja
á lóggávusiðvenju úr stórum londum.[75.



1 Samstarv við onnur lond, stovnar og felagsskapir innan útbúgvin.


1 Innleiðandi um studentaflytfør.

Ein týdningarmikil liður í útbúgving er at kunna seg um  ymsu  rákini  innan
egið fakøki. Hetta kann verða gjørt gjøgnum bøkur,  tíðarrit,  fjarsamskifti
o.s.fr., men hetta kann eisini verða  gjørt  við  at  fara  út  í  nýggj  og
øðrvísi umhvørvi í styttri ella longri tíðarbil.

Soleiðis, sum útbúgvingarskipanirnar eru uppbygdar í  dag,  er  gjørligt  at
flyta millum lærustovnar og arbeiðspláss í ymsum londum og  taka  partar  av
útbúgvingini, so tað til samans verður ein heild. Hetta er tað, vit  vanliga
skilja við heitinum studentaflytføri. Sama  kann  nýtast  um  granskarar  og
undirvísarar, sum í styttri ella longri tíð  eru  á  fremmandum  lærustovni,
bæði fyri at geva frá sær av síni  vitan,  men  eisini  fyri  at  vinna  sær
nýggjan kunnleika og nýggjar tilgongdir.

Nógvar   forðingar   eru,   sum   gera   tað   trupult   at   flyta   millum
útbúgvingarstovnar  í  ymsum  londum,  eitt  nú  tí  striltið  er   at   fáa
útbúgvingarstovnar at  viðurkenna  nám  ella  heilar  útbúgvingar  hvør  hjá
øðrum.  Men gongdin seinastu árini hevur  verið,  at  londini,  vit  vanliga
samskifta við, leggja áherðslu á at bróta  niður  hesar  forðingar,  so  tað
gerst    lættari    at    flyta    útbúgvingarpartar     millum     stovnar.
Útbúgvingarstovnarnir hava tí verið noyddir at hugsa  um  egnar  útbúgvingar
av nýggjum og í ávísan  mun  at  laga  seg  eftir,  hvussu  útbúgvingar  eru
skipaðar í øðrum londum.

Her eiga Føroyar ikki  at  standa  uttanfyri,  serstakliga  ikki  tá  hugsað
verður um avmarkaða tilfeingið, vit  sjálv  hava  at  ráða  yvir.  Politiskt
verður  hetta  eisini  staðfest  í  samgonguskjalinum,  sum  fólkaflokkurin,
tjóðveldisflokkurin og sjálvsstýrisflokkurin undirskrivaðu 9. mai 1998.  Har
stendur m.a., at:  ”Førdur  verður  ein  útbúgvingarpolitikkur,  sum  eggjar
ungdómi at nema sær útbúgving eisini uttan fyri Norðurlond”.

2 Krøv í sambandi við flytføri.

Útlendskir lærustovnar seta teimum, sum søkja um upptøku, ymisk krøv.  Hetta
eru faklig upptøkukrøv, váttan um málsligan  kunnleika  og  ofta  eisini  um
trygd fyri fígging.

Til at lætta um  hjá  næmingum  og  lesandi,  ið  ynskja  at  flyta  ímillum
lærustovnar, er tað ein avgjørdur fyrimunur, at  stovnarnir  nýta  góðkendar
samskiftisskipanir,    t.d.    ECTS-skipanina[76],     at     greiða     frá
undirvísingarinnihaldinum.  ECTS-skipanin  lættir  munandi  um,  tá  nám  og
útbúgvingar skulu góðskrivast, tí farið verður burtur frá  samanberingum  av
smálutum.  Í  staðin  verður  gjørd  ein  heildarlig  meting   av   fakligum
innihaldi,   arbeiðsbyrðu   og   førleika    hjá    næmingunum    (próvtøl).
Heimauniversitetið, sum skal góðskriva lesturin burturi, skal út  frá  hesum
góðkenna ætlanina, áðrenn hin lesandi fer burtur  á  onnur  universitet,  so
hann veit frammanundan, hvat hann fær góðskrivað.  Um  endaligt  prógv  skal
fáast frá útlendska lærustovninum, skal greiðast frá føroysku  útbúgvingini,
og tað, sum higartil er staðið, skal góðskrivast – meriterast.

Her er neyðugt, at føroysku útbúgvingarstovnarnir  gera  kunnandi  tilfar  á
útlendskum máli (fyrst og fremst á enskum), har greitt verður frá  stovnunum
og undirvísingini/granskingini á staðnum.
Fyri eisini at kunna bjóða fremmandum næmingum  og  lesandi  til  Føroya  at
taka partar av útbúgvingum, má undirvísing vera á øðrum máli enn  føroyskum,
og onnur viðurskifti sum eitt nú býli, framhaldandi  kunning  og  vegleiðing
og fígging mugu fáast til vegar.

3 Studentaflytføri í Føroyum í da.

Tað  er  serstakliga  innan  hægru  útbúgvingarnar,  at  tosað   verður   um
studentaflytføri. Lesandi á Fróðskaparsetri Føroya kunnu  t.d.  taka  partar
av útbúgvingum á útlendskum lærustovnum, og útlendingar kunnu koma higar  at
taka partar av útbúgvingum. Tað vanligasta  í  løtuni  er,  at  tey  lesandi
antin taka heilar útbúgvingar í  Føroyum  ella  taka  fyrsta  part  av  eini
útbúgving her, og so seinna part í Danmark ella í øðrum landi. Bert fá  taka
t.d. eina lestrarhálvu burturi, sum annars er vanliga mynstrið aðrastaðni.

Lesandi  á  Sjúkrasystraskúlanum  og  Læraraskúlanum  fara,  sum   liður   í
útbúgvingini, í størri mun enn tey lesandi  á  Fróðskaparsetrinum  burtur  í
styttri tíðarskeið. Tað eru fleiri, sum fara  út  í  heim  í  starvsvenjing,
serstakliga í Norðurlondum, men eisini út um Norðurlond.  Vanligast  er,  at
hesi taka ástøðiliga partin av útbúgvingini í Føroyum, men  eisini  her  ber
til  at  flyta  millum  lond.  Læraraskúlin  hevur  við  jøvnum  millumbilum
útlendsk lesandi á skúlanum.

Eisini er gjørligt hjá undirvísarum at skifta millum stovnar í nakrar  vikur
ella heilt upp í fleiri lestrarhálvur.

Ein annar bólkur eru ph.d.-studentarnir. Hesi eru í granskaraútbúgving,  har
tað beinleiðis er kravt, at tey í  ávíst tíðarskeið skulu vera í  fremmandum
granskingarumhvørvi.  Í   flestum   førum   gongur   ph.d.-studenturin   til
undirvísing og  granskar  á  útlendskum  universiteti  í  minsta  lagi  eina
lestrarhálvu.

4 Hvagar fara føroyingar at lesa.

Flestu føroyingar velja í dag at útbúgva seg í Danmark (93%). Av teimum,  ið
lesa uttan fyri Norðurlond, er størsti parturin fólk,  ið  eru  undir  ÚSUN-
skipanini (t.e. fáa stuðul frá Stuðulsstovninum eftir serligari  skipan  til
lestur uttan fyri Norðurlond), og tey, sum eru við AFS. (Sí bind 2.

Talvan niðanfyri vísir, hvar tey, sum ikki eru í Danmark, lesa[77].

Talva 13  Føroyingar sum ikki lesa í Danmark.

Heimild: Stuðulsstovnuri.

5 Ymiskir hættir at samskipa útbúgvinga.

Útbúgvingar kunnu veitast á einum ávísum útbúgvingarstaði, ella  útbúgvingar
kunnu setast saman av pørtum  frá  fleiri  ymiskum  útbúgvingarstøðum.  T.d.
kunnu serútbúgvingar verða tiknar aðrastaðni enn grundútbúgvingar.

Í høvuðsheitum  eiga  vit  í  Føroyum  í  øllum  førum  at  veita  so  góðar
grundútbúgvingar  sum  gjørligt.  Tá  tað  snýr  seg  um  serútbúgvingar  og
eftirútbúgvingar, má metast um, hvat loysir seg betur –  at  fáa  avtalur  í
lag  við  útbúgvingarstovnar  uttanlands,  sum  frammanundan   veita   hesar
útbúgvingar, ella at gera tær í Føroyum.

Fyrimunirnir við at senda næmingar út í heim at útbúgva  seg  eru,  at  teir
koma út í fremmant umhvørvi at virka og  læra  onnur  mál  og  aðra  mentan.
Hetta  er  mennandi  fyri  einstaka   næmingin   og   ein   fyritreyt   fyri
samfelagsligari altjóðagerð.  Fyrimunir við at gera útbúgvingar á  føroyskum
útbúgvingarstovnum, og møguliga fáa lærarar  uttaneftir  at  undirvísa,  eru
m.a., at tað virkar við til at skapa umhvørvi heima  hjá  okkum  sjálvum  og
lyfta stigið á okkara egnu útbúgvingarstovnum og í samfelagnum sum heild.  Í
báðum førum er av avgerandi týdningi, at útbúgvingarstovnarnir eru  sinnaðir
at hugsa og virka altjóðaliga,  knýta  sær  bond  til  útbúgvingarstovnar  í
øðrum londum og virka fyri, at samstarvsavtalur og samskiftisskipanir eru  í
lagi.

6 Fjarundirvísin.

Ein annar háttur at samskipa útbúgvingar altjóðaliga  og  í  Føroyum  er  at
nýta fjarundirvísing.[78] Fyri eitt fjarskotið land  sum  Føroyar  er  hetta
ein sjálvsagdur møguleiki at samvirka við útbúgvingarstovnar  uttanlands  og
at gagnnýta tilfeingið, vit hava, enn betur.

Nógv bendir á, at ein vaksandi partur av allari undirvísing  fer  at  verða
framdur sum  fjarlestur.  Altjóðagerð  av  útbúgvingarverkinum  og  støðugt
broyttu samskiftishættirnir millum útbúgvingarstovnar gera møguleikan  fyri
fjarundirvísing serliga sjálvsagdan.

Lættari verður at leggja útbúgvingar til rættis í samráð og í sambandi  við
stovnar  uttanlands,  og  vit  verða  soleiðis  før  fyri   at   fáa   eitt
fjølbroyttari útbúgvingarútboð eins  og  samstarvsfelagarnir  kunnu  gerast
fleiri – og í teoriini vera staddir kring allan knøttin. Somuleiðis fáa vit
møguleika at  bjóða okkum sjálv fram innan øki, har vit eru sterk.   Eisini
verður gjørligt, at føroyskir útbúgvingarstovnar  í  størri  mun  samstarva
sínámillum, so vit gagnnýta undirvísingartilfeingið betur.

Fyri einstaka næmingin merkir hetta størri smidleika – næmingar fara  betur
at kunna leggja útbúgvingargongdina til rættis eftir egnum tørvi, og  skift
kann verða ímillum  at  vera  til  staðar  á  egnum  lærustað/-stovni  ella
aðrastaðni í Føroyum, uttanlands ella heima við hús.

Trupulleikarnir við fjarundirvísing eru ikki so  nógv  av  tøkniligum  slag
longur, men aloftast er talan  um  vantandi  orku  til  tilrættalegging  av
fjarundirvísingartilboðum og gerð av nøktandi undirvísingartilfari. Royndir
aðrastaðni vísa,  at  sum  heild  gerst  arbeiðsbyrðan  hjá  starvsfólki  á
undirvísingarstovnum, ið hava fjarundirvísing á skránni, væl tyngri[79].

Ein av høvuðsspurningunum í sambandi við fjarundirvísing  verður  tí  sjálv
tilrættaleggingin av frálærutilfarinum. Hvør ið skal  stíla  fyri  at  gera
tilfar, og í hvussu stóran mun vit vilja nýta nýggjastu  tøknifrøðina.  Her
kundi verið hugt at øðrum londum – t.d. Noregi – sum hava royndir á økinum.

Ein   annar   spurningur   er,   hvørjum   málbólkum   vit   vilja    venda
fjarundirvísingar-tilboðunum ímóti, og hvørjar lærugreinir  vit  kunnu/eiga
at bjóða og á hvørjum stigi[80].

7 Hjálp til tey, sum fara út í heim.

Tey, sum fara út í heim, eiga at fáa holla vegleiðing  um  bæði  faklig  og
praktisk viðurskifti. Faklig ráðgeving er ein  neyðugur  og  týdningarmikil
liður, tá støða verður tikin til, hvagar ein skal fara. Vegleiðing um meira
almenn  viðurskifti  sum  samstarvsavtalur,  góðskrivingar  og   krøv   frá
útlendsku lærustovnunum eru av stórum týdningi fyri tann,  ið  fer  avstað.
Óneyðug tíð eigur ikki at fara við at skula fáa greiðu á eitt nú  bústaðar-
og fíggjarviðurskiftum, samstundis sum  byrjað  verður  upp  á  eitt  stutt
lestrarskeið í fremmandum landi. Hesi viðurskifti eiga tí at vera  í  lagi,
áðrenn farið verður úr Føroyum.

Í stuttum kann sigast, at trý støð eru, sum skulu hava orku  til  at  hjálpa
teimum lesandi o.ø., sum fara avstað:
 • Lærustovnurin, tann lesandi er innskrivaður á í Føroyum, sum skal ráðgeva
   fakliga.
   Allir skúlar hava í dag í størri  ella  minni  mun  lestrarvegleiðing  og
   fakliga ráðgeving. Hesum eiga undirvísararnir, sum hava  vitanina  um  og
   sambondini við starvsfelagar og fakøkir uttanlands, at taka sær av.
 • Stuðulsstovnurin, sum skal veita neyðuga upplýsing um fíggingarmøguleikar
   í Føroyum.
 • Altjóða skrivstovan,  sum  í  samstarvi  við  lærustovnar  í  Føroyum  og
   uttanlands skal hjálpa og vegleiða um øll viðurskifti.
   Víst verður til kap. 6.7 á síðu 126.

2 Netverk innan gransking og útbúgvin.


1 Útbúgving og gransking innan norðurlendska samstarvi.

Norðurlond eru natúrligu samstarvsfelagar hjá Føroyum  á  útbúgvingarøkinum.
Nógv flestu føroysku lesandi uttanlands útbúgva seg har, og somuleiðis  hava
verandi     føroysku     granskingarumhvørvini     tætt     tilknýti     til
granskingarumhvørvi  í  hinum  Norðurlondum.  Útbúgvingarsamstarvið  ímillum
Norðurlond er staðfest í ”Nordisk Overenskomst  om  fri  adgang  til  højere
uddannelse”, sum enn ikki er lýst at galda fyri Føroyar.

Útbúgvingar- og granskingaramstarvið undir Norðurlandaráðnum  er  eitt  slag
av yvirbygningi til tær “innlendsku” skipanirnar. Samanlagda  samstarvið  er
ikki úrslit av einum miðvísum útbúgvingar- og granskingarpolitikki,  men  er
vorðið til so við og við. Tí eru nógvir stovnar  í  hesum  samstarvi  átøkir
einum slagi av “sektor-granskingarstovnum”. Hinvegin eru  ávísir  partar  av
samstarvinum undir Norðurlandaráðnum greið  úrslit  av  miðvísum  politikki.
Henda lýsingin leggur tí størsta dentin  á  teir  víðfevdastu  partarnar  av
útbúgvingar- og granskingarsamstarvinum innan  Norðurlandaráðið,  sum  kunnu
hava føroyskan áhuga.

1 Gransking innan norðurlendska samstarvi.

Granskingarsamstarvið innan karmarnar  hjá  Norðurlandaráðnum  fevnir  víða,
og sumt hevur ivaleyst ikki enn stóran áhuga í Føroyum, eitt nú gransking  í
asiatiskum viðurskiftum (NIAS).

Hinvegin fer norðurlendsk gransking fram, sum størri áherðsla átti at  verið
á  í Føroyum. Norðurlendsk gransking  í  rúsevnismisnýtslu  er  samskipað  í
NAD, fjølmiðlagranskingin  í   NORDICOM  og  jarðfrøðiliga  granskingin  við
serligum denti á eldgos í NORVOLC.

Arktiska granskingarætlanin  hjá  Norðurlandaráðnum  fevnir  um  arktisk  og
lágarktisk øki og  snýr seg um skjótar  náttúrubroytingar,  t.e.  broytingar
gjøgnum  ein  mansaldur,  sum  hava  avgerandi  ávirkan  á  livilíkindini  í
Norðurlondum.  Serliga  umráðandi  granskingarevni  eru  tær  týdningarmiklu
tilgongdirnar í miðdeplinum í ringrásini  hjá  heitum  og  køldum  sjógvi  í
heimshøvunum, sum er í Norðuratlantshavi. Ætlanin leggur dent á, at  dyggari
luttøka úr m.ø. Føroyum hevði økt munandi  um  førleikan  hjá  norðurlendsku
havgranskingini.[81] Júst føroysk havfrøði  hevur  nakað  serligt  at  bjóða
fakliga og landafrøðiliga, sum ger hana áhugaverda í altjóða høpi.

Aðrir partar av samstarvinum umfata samfelagslig viðurskifti.

Eitt nú tvørvísindaliga granskingin á Norðurlendska stovninum  fyri  kvinnu-
og kynjagransking (NIKK) í Oslo.  Endamálið  við  stovninum  er  at  seta  í
gongd, fremja og samskipa kynja- og kvinnugransking í Norðurlondum  og  gera
hana sjónliga í altjóða  høpi.  NIKK  hevur  t.d.  nýliga  givið  út  bókina
Likestilte demokratier – Kjønn og politikk i Norden.

Nordregio  varð  stovnað  í  1997  sum  avloysari  fyri  gomlu   skipanirnar
NordREFRO, Nordplan og NORGAN. Endamálið við  stovninum  er  at  skapa  eitt
haldgott norðurlendskt útbúgvingar- og granskingarumhvørvi við  denti  á  at
samanbera  norðurlendskt  og  evropeiskt  perspektiv.  Granskingarøkini  hjá
Nordregio eru hesi.

1. Norðurlendsk samfelagsviðurskifti. (Dentur  verður  lagdur  á  styrki  og
   sereyðkenni hjá norðurlendsku samfeløgunum,  sum  kunnu  hava  áhuga  hjá
   øðrum londum í Evropa.).
2. Regionalir spurningar á evropeisku dagsskránni.  (Dentur  verður  serliga
   lagdur á broytingar í viðurskiftunum millum bý og bygd,  á  broytingar  í
   samferðsluni og á broytingar í umhvørvinum.).
3. Hvussu  ávirka  politikkur  og  ráðlegging  regiónirnar.  (Dentur  verður
   serliga  lagdur  á,  hvønn  leiklut  ráðlegging  hevur  í  mun  til  t.d.
   marknaðarkreftir og ávirkan uttaneftir, á hvørja ávirkan integratiónin  í
   ES  hevur  á  Norðurlond,  og  á  hvørja  ávirkan  altjóða   handilsligar
   liberaliseringar [t.d. WTO-avtalan] hava á regiónirnar).
4. At menna  amboð til regionalar greiningar. (Dentur verður serliga  lagdur
   á at menna amboð til greiningar av útjaðaraøkjum og  amboð  at  samanbera
   data  fyri  búskaparliga   og   sosiala   menning   í   norðurlondum   og
   grannalondunum).

Samstarvið í Nordregio kann fáa stóran týdning fyri  Føroyar  í  framtíðini,
tí  føroysk  áhugmál  falla  væl  saman  við  øllum   granskingarøkjum   hjá
stovninum. Í løtuni hava Føroyar eygleiðarastøðu í Nordregio.

Norðurlendska  granskaraútbúgvingin  (Nordisk   Forskerutdanningsakademi   –
NorFA) varð sett á stovn í 1991. NorFa  hevur  til  endamáls  at  stuðla  og
menna gransking og samstarv ímillum norðurlendsar granskarar  og  granskarar
úr sonevndu “nærumhvørvunum”[82]  hjá  Norðurlondum.  Í  teimum  førum,  har
granskingarumhvørvið er lítið, skal NorFA virka  fyri  at  menna  netverkini
ímillum granskararnar. NorFA skipar fyri málrættaðum  styttri  skeiðum  fyri
granskarum ella  granskaralesandi  (ph.d.’arum),  sum  ískoyti  til  dagliga
granskingarumhvørvið. NorFA tillutar hinvegin ikki granskingarstyrkir.

Norðurlendski stovnurin fyri  sjórætt  (NifS)  tekur  sær  av  gransking  og
útbúgving innan sjórætt, flutningsrætt og olju- og gassrætt.  Dentur  verður
lagdur á at menna norðurlendskar skipanir innan hetta øki  og  arbeiða  fyri
at staðfesta tær í altjóða  høpi.  Somuleiðis  verður  dentur  lagdur  á  at
fremja  norðurlendsku  sjónarmiðini  innan  hetta  økið  í  ES-samstarvinum.
Dentur verður eisini  lagdur  á  at  menna  og  styrkja  netverkini  ímillum
stovnar og persónar, ið  arbeiða  innan  hetta  økið  í  Norðurlondum.  Mett
verður, at hetta samstarvið kann fáa stóran týdning  fyri  Føroyar,  bæði  í
sambandi við  eina  møguliga  frálandsvinnu  og  í  sambandi  við  møguligar
ríkisrættarligar broytingar í viðurskiftunum við Danmark.

Afturat  omanfyrinevndu  stovnunum  er  norðurlendska   granskingarpolitiska
ráðið (FPR),  sum  er  ráðgevi  hjá  Norðurlendska  Ráðharraráðnum  í  øllum
spurningum  viðvíkjandi  langtíðar  granskingarpolitiskum  spurningum.   FPR
tekur sær somuleiðis av at  vinna  frama  fyri  norðurlendskum  samstarvi  á
granskingarøkinum. Í  fjør  avgjørdi  Norðurlendska  Ráðharraráðið,  at  FPR
skuldi gera meira burtur úr arbeiðinum viðvíkjandi eftirmetingarskipanum  og
dygdarmenning. Føroyar eru við í hesum samstarvinum, og í  1997  gjørdi  FPR
tvey álit um gransking og granskingarpolitikk í Føroyum og Grønlandi.

Umframt hesar stovnar fer nógv annað granskingarsamstarv fram,  har  Føroyar
eru  umboðaðar  á  jøvnum  føti  við  hinar  tjóðirnar.  Eitt  nú  í  NORNA,
norðurlendska navnagranskarasamstarvinum, sum hevur til  endamáls  at  skipa
fyri    samskifti    millum    navnagranskarar    og    at    stíla     fyri
navnagranskararáðstevnum. Norðurlendska  orðabókafelagið,  Nordisk  Forening
for Leksikografi, sum er stovnað í  1990  og  sum  Norðurlandaráðið  lutvíst
fíggjar, heldur somuleiðis ráðstevnur annað hvørt ár og í  2001  verður  hon
væntandi hildin í Føroyum.

Í 1995 vórðu hugvísindaligar og samfelagsfrøðiligar granskingarætlanir  fyri
árini 1996-2000 settar í  verk,  eitt  nú  um  norðurlendskar  bókmentir  og
lívsfatan og um politisk virði og sosialu stovnarnar.


2 Útbúgving innan norðurlendska samstarvi.

Í 1996 varð avtala gjørd millum Danmark, Finnland, Ísland, Noreg og  Svøríki
um javnbjóðis atgongd til  hægri  lestur  hjá  fólki  í  nevndu  londum  við
lærustovnarnar hjá hvør øðrum  (“Nordisk  overenskomst  om  fri  adgang  til
højere uddannelse”). Í avtaluni binda partarnir seg til  at  tryggja  øllum,
sum ynskja at fara undir hægri lestur og búgva í  einum  øðrum  Norðurlandi,
javnbjóðis atgongd til hægru lærustovnarnar í teimum 5 londunum.

Avtalan tilskilar, at Danmark,  Finnland,  Noreg  og  Svøríki  skulu  gjalda
22.000 dkr. um árið fyri hvønn lesandi.  Gjørt  verður  upp  árliga,  hvussu
nógv lesandi hvørt landið hevur í einum øðrum landi, og síðan  verða  netto-
útreiðslurnar ella netto-inntøkurnar  mótroknaðar  í  upphæddini  sum  hvørt
landið rindar til Norðurlandaráðið. Ísland er undantikið frá  hesi  regluni,
og  tí  rindar  landið  einki   fyri   javnbjóðis   atgongdina   til   hægru
lærustovnarnar  í  hinum  Norðurlondunum.  Føroyingar  hava  higartil  verið
partur av  norðurlendsku  samstarvsavtaluni  ígjøgnum  Danmark,  sum  harvið
hevur goldið fyri teir føroyingar, sum lesa í hinum Norðurlondunum.

Nakað av ónøgd hevur verið við avtaluna; serliga  Danmark  og  Svøríki  hava
funnist at henni. Til dømis hevur verið mett, at gjaldið DKK  22.000  er  ov
lítið, men funnist hevur eisini verið at, at ov nógv  fremmand  lesandi  eru
komin til Danmarkar og Svøríkis fyri at taka útbúgvingar, sum eru  dýrar  og
avmarkaðar í tali. Eitt dømi eru norsk læknalesandi í Danmark.

Um ríkisrættarligu viðurskiftini við  Danmark  verða  broytt,  mugu  Føroyar
koma við í hesa norðurlendsku samstarvsavtaluna. Núverandi  avtalan  fer  úr
gildi 31. desember 1999, og tí er ógreitt, hvør møguligi  kostnaðurin  gerst
fyri Føroyar.  Um  Ísland  framvegis  sleppur  undan  at  gjalda  fyri  síni
lesandi, skuldi hesin spurningurin  ikki  verið  trupul.  Men  hóast  Ísland
møguliga skal rinda eitt ávíst gjald,  verður  mett,  at  møguleikin  skuldi
verið góður fyri, at Føroyar sleppa undan gjaldinum. Hetta  er  kortini  ein
samráðingarspurningur. Mest sannlíkt er, at verandi avtala verður longd í  2
ár í verandi líki.

NORDPLUS-skipanin.

NORDPLUS-skipanin varð sett á stovn í 1988, og endamálið  við  skipanini  er
at  økja  um  flytføri  hjá  lesandi  og  lærarum   ímillum   norðurlendskar
útbúgvingarstovnar.  NORDPLUS-skipanin  var  ætlað  sum  eitt  norðurlendskt
alternativ til ES-mobilitetsskipanirnar, og hon er  sett  saman  av  tveimum
skipanum:  NORDPLUS-junior  (sum  miðar   ímóti   miðnámsútbúgvingunum)   og
NORDPLUS (sum miðar ímóti hægri lærustovnum).

1. NORDPLUS-junior virkar fyri næminga- og læraraumbýti,  har  miðnámsskúlar
   í Norðurlondum gera sínámillum samstarvsavtalur. Umbýtið  skal  í  minsta
   lagi  vara  2  vikur  og  í  mesta  lagi  2  mánaðir.   Næmingarnir   fáa
   skúlagongdina góðskrivaða sum ein part av útbúgvingini  á  heimaskúlanum.
   Søkjast kann um studning til umbýti 2 ferðir um árið, og skipanin  rindar
   ferðaútreiðslur á bíligasta hátt og til  eykaútreiðslur  í  sambandi  við
   uppihaldið. Lærarar kunnu eisini fáa studning  til  ferð  og  uppihald  á
   skúlanum,   sum   setanarskúlin   samstarvar   við.   Eisini    her    er
   umbýtistíðarskeiðið í minsta lagi 2 vikur og í mesta lagi 2 mánaðir.
2.  NORDPLUS  er  grundað  á   netverkavtalur   millum   útbúgvingarstovnar.
   Netverkini søkja um studning frá  Norðurlendska  Ráðharrastovninum  vegna
   limirnar. Studningur verður latin lesandi og lærarum, bæði til umbýti  og
   uppihald á einum av stovnunum í netverkinum. Studningurin er settur saman
   av føstum upphæddum, sum eru ískoyti til ferða-  og  uppihaldsútreiðslur.
   Netverkini síggja eisini til, at skipað verður fyri  intensivskeiðum,  og
   ráðharraráðið letur studning til skipan av netverki og menningararbeiði.

Í løtuni er eingin samlað skráseting av teimum næmingum, ið  nýta  NORDPLUS-
skipanina. Mælt verður til, at hetta verður gjørt.

2 Samstarv innan útbúgving og gransking í ES-høp.


1 Gransking í E.

Granskingarætlanirnar í ES-høpi eru  í  høvuðsheitum  innan  fyri  sokallaðu
Fimtu Rammuætlan fyri gransking og tøkniliga menning.  Fimta  Rammuætlan  er
ein av háráðfestingunum hjá ES við eini fíggjarætlan fyri tey 5 árini upp  á
13,7 milliardir evrur  (tað  er  góðar  100  mia.  dkr.).  Fimta  Rammuætlan
byrjaði í 1998 og gongur fram til ár  2002.  Hon  er  býtt  upp  í  hesar  8
granskingarætlanirnar.

1. Quality of life and management of living resources (Vælferð  og  umsiting
   av livandi tilfeingi)
2. User-friendly information society  (Brúkaravinarligt kunningarsamfelag)
3.  Competitive  and  sustainable  growth  (Kappingarførur  og  burðardyggur
   vøkstur)
4. Energy,  environment  and  sustainable  development  (Orka,  umhvørvi  og
   burðardygg menning)
5. Confirming the international role of Community research (ES  gransking  í
   altjóða høpi)
6. Promotion of innovation and encouragement of  SME[83]  participation  (At
   fremja nýskapan og luttøku hjá smáum og miðalstórum virkjum)
7. Improving human research potential and the socioeconomic knowledege  base
   (At  bøta  um  mennskjansligu  granskingarmøguleikarnar   og   vitan   um
   samfelagsbúskaparligar spurningar)
8. Research and training ind the field  of  Nuclear  Energy   (Gransking  og
   upplæring um kjarnorku.

Mett verður, at punktini 1, 4  og  møguliga  eisini  pkt.  5  og  partar  av
punktunum 2 og 3 kunnu vera áhugaverd fyri Føroyar.

Pkt. 6 miðar fyrst og fremst eftir at fáa fleiri fyritøkur upp  í  núverandi
innovatións-netverkini í ES-limalondunum. Somuleiðis verður miðað  eftir  at
samansjóða úrslitini frá  hesi  ætlan  við  aðrar  innovatiónsætlanir  innan
Fimtu Rammuætlan. Tí verður ikki mett, at hetta  punktið  hevur  áhuga  fyri
Føroyar.

Heldur ikki verður mett, at Føroyar kunnu vera við í pkt. 7,  tí  tað  miðar
fyrst  og  fremst  ímóti  at  stuðla   bestu  granskingarnetverkunum  í  ES-
limalondunum, m.a. við at bøta um møguleikarnar at fáa ungar granskarar  til
tey. Hinvegin kunnu granskingarúrslitini  frá  hesi  ætlan  verða  rættiliga
áhugaverd fyri Føroyar.

Pkt. 2 miðar fyrst og fremst  ímóti  at  menna  nýggja  kunningartøkni.  Ein
partur av  granskingarætlanini  miðar  ímóti  grundgransking  í  ídnarligari
kunningartøkni, ein annar partur miðar ímóti granskingarsamskifti  (research
infrastructures), meðan triði parturin  miðar  ímóti  gransking  í  nýggjari
brúkaravinarligari tøkni til allar partar av samfelagnum. Punktið  snýr  seg
sostatt um hátøkniliga  gransking,  og  tí  hevur  ætlanin  ikki  beinleiðis
føroyskan áhuga, hóast tað ikki skal  útilokast,  at  føroysk  virki  kanska
kundu funnið onkra ”nichu” í ætlanini. Hinvegin  kunnu  granskingarúrslitini
vera serstakliga áhugaverd fyri Føroyar, um tey annars eru atkomulig.

Pkt. 3 fevnir eisini fyrst og fremst um hátøkniliga vinnurættaða  gransking.
Ein   partur    av    granskingarætlanini    miðar    ímóti    at    styrkja
framleiðslustýringina hjá virkjum við m.ø.  gransking  í  “mikro  og  nano”-
tøkni, og hvussu  nýggja tøknin  kann  virka  saman  við  og  menna  verandi
framleiðslufyritøkur.  Somuleiðis  skal  granskast  í  menning  av   nýggjum
hátøkniligum framleiðslutilfari. Ein annar partur av granskingarætlanini  er
um gransking í burðardyggum flutningsskipanum í  Evropa,  bæði  á  landi,  á
sjógvi og í luftini. Her snýr ein partur  av  ætlanini  seg  um  menning  av
hátøkniligum skipum, og hetta  kann  sjálvandi  hava  føroyskan  áhuga.  Men
annars verður ikki mett, at henda ætlanin hevur føroyskan áhuga.

Undir pkt. 1 er ein granskingarætlan, ið nevnist  “Sustainable  agriculture,
fisheries and forestry”.  Hugtakið  “burðardyggur  fiskiskapur”  er  við  at
vinna frama á altjóða støði, og tí miðar henda ætlan  m.a.  ímóti  at  menna
burðardygga  framleiðslutøkni.  Hetta  merkir  bæði  reiðskap,  veiðutól  og
framleiðslutól. Hóast talan møguliga  ikki  verður  um  beinleiðis  føroyska
luttøku, eru granskingarúrslitini av sera stórum áhuga fyri Føroyar, tí  tey
kunnu gerast grundarlag fyri framtíðar ES-krøvum til fiskiútflytaralond.

Pkt. 4 hevur serligan føroyskan áhuga, tí tað snýr seg m.a. um  granskingar-
verkætlanir[84] sum í innihaldi   eru  átøkar  BIOFAR-verkætlanini.  Ætlanin
snýr seg um gransking í veðurlagsbroytingum og hvørja ávirkan hetta hevur  á
samansetingina av lívinum í hav- og landumhvørvinum.  Ein  serstakur  partur
av  ætlanini  snýr  seg  um  “burðardygg  havumhvørvi  (“sustainable  marine
ecosystems”).  Ætlanin  miðar  m.a.  eftir  at  útvega   størri   vitan   um
havumhvørvið og at menna burðardyggar ætlanir  fyri,  hvussu  tilfeingið  úr
havinum kann verða gagnnýtt.

Í pkt. 5 eru nakrar verkætlanir, sum møguliga kunnu  hava  føroyskan  áhuga,
tí tær snúgva seg um samstarv við triðjalond. Ætlanin miðar  m.a.  eftir  at
arbeiða fyri størri samskipan og samstarvi í felags granskingarøkjum  millum
ES-lond og lond uttan fyri ES – bæði í eysturheiminum, kring  miðalhavið  og
menningarlond.[85] Aðrir partar av ætlanini snúgva seg  um  at  skapa  betri
møguleikar fyri ungar granskarar úr londum uttan fyri ES at fáa atgongd  til
granskarastørv innan hesa granskingarætlan.

Luttøkutreytir
Luttøka í granskingarverkætlanunum er ikki endiliga  heft  at  ES-limaskapi.
Sæð úr einum føroyskum sjónarhorni er tað tí umráðandi at  fáa  eina  avtalu
við ES á útbúgvingar- og granskingarøkinum ella  at  gerast  limur  í  einum
altjóða felagsskapi, sum hevur eina slíka avtalu við ES.

Treytirnar fyri luttøku í granskingarætlanunum eru ymiskar, alt  eftir  hvat
slag av ætlanum tað snýr seg um. Summar ætlanir eru serliga vendar ímóti ES-
samstarvi við lond uttan fyri ES  (sí  omanfyri),  meðan  aðrar  miða  ímóti
regionalum samstarvi í ES-høpi. Felags fyri allar ætlanirnar er, at  luttøka
 ofta er treytað av, at talan er um granskingarætlanir, sum fevna um  fleiri
granskingarstovnar (netverk), og at fleiri ES-lond skulu vera  við  í  hesum
netverkum. Talan kann bæði verða um, at nýggir  stovnar  koma  upp  í  gomul
skipað  netverk,  og  um   nýggj   netverk,   sum   verða   miðlað   gjøgnum
kunningarskipanir undir  granskingarætlanunum.  Flestu  verkætlanirnar  fyri
1999  fara  av  bakkastokki  í  vár,  og  freistirnar   fyri   sjálvstøðugum
granskingarætlanum eru fyri tað mesta úti í juni mánaði.  Næsta umfar  er  á
vári í ár 2000.

2 Útbúgvingarsamstarv í E.

Eins og Rammuætlanirnar fyri gransking hjá ES eru settar saman  av  ætlanum,
sum eru  avmarkaðar  til  ávís  endamál,  eru  útbúgvingarætlanirnar  eisini
víðfevndar. Tær fevna um øll ES-londini, EØS-londini og nøkur  lond  afturat
(Kýpros, Kekkia, Slovakia, Póland, Rumenia,  Estland,  Lettland,  Litava  og
Ungarn). Tær størstu eru netverksætlanirnar Socrates og Leonardo  da  Vinci.
Harumframt  koma  m.a.  mobilitetsstyrkirnir  undir  Jean   Monnet-ætlanini,
arbeiðsmarknaðarátøkini undir Employment-ætlanini og Tempus-ætlanin,  ið  er
vend móti Eysturevropa.

Socrates, sum er størsta ætlanin, er í trimum pørtum.

1.   ERASMUS,   sum   er   stuðul   til   netverkssamstarv   millum    hægri
   útbúgvingarstovnar og mobilitetsstyrkur til lesandi.
2. COMENIUS, sum er stuðul til skúlasamstarv yvir  landamørk  og  umbýti  av
   lærarum.
3. LINGUA, sum er stuðul til undirvísing í  fremmandamálum.  Ætlanin  fevnir
   m.a. um stuðul til útbúgving og eftirútbúgving av mállærarum, stuðul  til
   umbýti av komandi mállærarum,  fjarundirvísing  og  skapan  av  netverkum
   ímillum undirvísingarstøð. Ætlanin fevnir  um  málini:  danskt,  flamskt,
   enskt, finskt, franskt, týskt, grikskt, italskt,  portugisiskt,  spanskt,
   svenskt, gæliskt (írskt) og letzemburgskt (luxemburgskt). Harafturat koma
   norrønu málini norskt og íslendskt. Serligur dentur verður lagdur á  mál,
   ið lítið verða tosað.

Leonardo     da     Vinci-ætlanin      vendir      sær      serliga      til
arbeiðsmarknaðarútbúgvingar  við  serligum  denti  løgdum  á  undirvísing  í
nýggjari tøkni, á flytføri hjá næmingum  og  lærarum  og  á  málundirvísing.
Eisini er gjørligt hjá skúlum at søkja um stuðul í sambandi  við  skipan  av
nýggjum lærugreinum.

Luttøkutreytir
Útbúgvingarætlanirnar miða fyri  tað  mesta  eftir  útbúgvingarstovnum,  men
summar av teimum kunnu eisini nýtast av privatum fyritøkum. Socrates  fevnir
fyrst og fremst  um  netverkssamstarv  millum  útbúgvingarstovnar.  Hinvegin
kann stuðul eisini veitast frá Leonardo da  Vinci-ætlanini  til  verkætlanir
og privatar fyritøkur, ið arbeiða við útbúgvingarverkætlanum.

3 Samstarv við altjóða felagsskapi.

Greitt  er,  at  alt   føroysk   samstarv   við   altjóða   felagsskapir   á
útbúgvingarøkinum má fara fram eftir eini  greiðari  raðfesting,  alt  eftir
hvørjir felagsskapirnir eru og hvat slag av samstarvi talan er um.  Av  somu
orsøkum er helst best, um valt verður at avmarka samstarvið til nakrar  fáar
altjóða felagsskapir við stórum og víðfevnandi virksemi. Henda avmarking  er
eisini gjørd í hesum tekstinum, sum bert viðger útbúgvingarfelagsskapin  hjá
ST (UNESCO).


Ein  hin  mest  umráðandi  altjóða  felagsskapurin  á  útbúgvingarøkinum  er
útbúgvingarfelagsskapurin hjá  ST  –  UNESCO  (United  Nations  Educational,
Scientific and  Cultural  Organization).  Felagsskapurin  varð  stovnaður  í
1945, og í dag eru 186 sjálvstøðug lond limir. Harafturat hevur UNESCO  fast
samstarv  við  yvir   500   sonevndar   NGO-felagsskapir   (Non-Governmental
Organizations). Høvuðsskrivstovan hjá UNESCO er í París.

Í  mun  til  aðrar  ST-felagsskapir,  har  bygnaðurin  kann  vera  rættuliga
stirvin, miðar bygnaðurin í UNESCO eftir at  miðfirra  virksemið.  Tí  skulu
øll   limalondini   hava   eina   sokallaða   “UNESCO-limanevnd”   (National
Comission), ið tekur  sær  av  samskiftinum  ímillum  høvuðsskrivstovuna  og
limalondini. Somuleiðis  skulu  limanevndirnar  tryggja  samskiftið  ímillum
UNESCO og teir stovnar[86] og tey  feløg[87]  í  sínum  egna  landi,  sum  á
einhvønn hátt hava áhuga í arbeiðnum hjá felagsskapinum. UNESCO  er  einasti
ST-felagsskapur, ið hevur ein slíkan bygnað.

Arbeiðið hjá UNESCO verður lagt til rættis í rammuætlanum, ið vara í  5  ár,
har tann núverandi er fyri tíðarskeiðið 1996-2001. Rammuætlanirnar fevna  um
eina ørgrynnu av virksemi innan fyri karmarnar hjá  felagsskapinum,  og  her
eru  granskingarætlanirnar   ein   týðandi   partur.   Umframt   at   fíggja
granskingarætlanir er uppgávan hjá UNESCO at fáa  úrslit  av  rannsóknum  út
til myndugleikar og stovnar í limalondunum.

Sjálv granskingin fer fram á granskingarstovnum,  ið  UNESCO  hevur  góðkent
til at umsita einstøku verkætlanirnar. UNESCO  góðkennir  bert  uppskot,  ið
koma úr limalondunum, men hinvegin er einki, ið  forðar  londum  uttan  fyri
felagsskapin at luttaka í verkætlanunum. Dentur verður lagdur  á  at  stuðla
granskingarætlanum, ið røkka yvir fleiri ár, heldur enn smærri verkætlanum.

2 MOST- granskingarætlani.

Ein  av  granskingarætlanunum  í  núverandi  rammuætlanini  hjá  UNESCO   er
sonevnda MOST-ætlanin. MOST (Management of Social Transformation) hevur  til
endamáls at menna altjóða samanberandi samfelagsvísindaliga gransking.

Í MOST-ætlanini verður dentur lagdur á at skapa  eitt  burðardygt  samanspæl
millum granskingina og  avvarðandi myndugleikar. Somuleiðis  er  týdningurin
av samfelagsvísindunum í sambandi  við  politisku  tilgongdina  ein  týðandi
partur.

Ein av granskingarverkætlanunum innan MOST-ætlanina hevur føroyska  luttøku.
Hetta er sonevnda Circumpolar Coping Processes Project (CCPP),  sum  byrjaði
í 1996. Endamálið við hesi granskingarverkætlan er  at  framleiða  og  menna
nýggja vitan um tær avbjóðingar, menniskju í útjaðaranum á norðaru  hálvkúlu
hava fyri framman.

Granskarar úr 9 londum eru  við  í  verkætlanini.[88]  Úr  Føroyum  luttekur
Fróðskaparsetur    Føroya    sum     partur     av     eini     samanberandi
granskingarverkætlan, ið fevnir um kanningar av nøkrum  bygdum  í  ávikavist
Íslandi,  Russlandi  og  Føroyum.[89]  Harumframt  luttekur  ein   føroyskur
granskari,    ið    arbeiðir    á    Roskilde    Universiteti    eisini    í
granskingarverkætlanini. Higartil hava  tríggjar  altjóða  ráðstevnur  verið
hildnar í Danmark, Føroyum og Russlandi. Ein bók[90] er givin  út,  og  tann
næsta er á veg.  Henda  verkætlan  hevur  fingið  stuðul  frá  Norðurlendska
Ráðharraráðnum gjøgnum NORA.

4 Samstarv millum Føroyar og aðrar smátjóði.

Síðan 1945 hevur gongdin í heiminum verið, at talið av sjálvstøðugum  tjóðum
er økt almikið.  Hetta  merkir,  at  sjálvstøðugu  tjóðirnar  alsamt  gerast
minni, og umleið 10 sjálvstøðugar tjóðir eru í dag á stødd við Føroyar  ella
enn minni. Greitt er, at smátjóðirnar hava felags áhugamál á  nógvum  økjum,
hóast stórur munur kann vera á londunum.

Eins og á nógvum øðrum økjum er netverk eisini lyklahugtakið í  samstarvinum
millum smátjóðirnar. Á henda hátt kunnu vitan  og  royndir  hjá  hvør  øðrum
forða fyri, at kostnaðarmikil mistøk verða gjørd, tá avgerðir  skulu  takast
um, hvørjum leiðum samfelagsliga menningin skal stýrast eftir.

Føroyar eru  rættuliga  frammarlaga  í  samstarvinum  millum  smátjóðir.  Tá
kreppan  valdaði  í  byrjanini  av  90’unum,  gjørdust   Føroyar   knappliga
áhugaverdar hjá granskarum úr øllum heraðshornum. Eitt  av  teimum  positivu
úrslitunum av kreppuni er sostatt nýggja samskiftið við aðrar smátjóðir,  og
hetta samskiftið er munandi økt seinnu árini.  Serliga  á  granskingarøkinum
er samskiftið vorðið til eitt veruligt samstarv, og fremsta úrslitið  av  tí
er ráðstevnan Microstates 99, ið varð hildin í Tórshavn í apríl 1999.


1 Granskingarsamstarv ímillum smátjóði.

Tað    fyrsta    breiða    granskingarsamstarvið    millum    smátjóðir    í
Norðuratlantshavi byrjaði í 1994, tá Ísland,  Isle  of  Man,  Nýfundland  og
Prince Edwards Island  byrjaðu  ta  sonevndu  NAIP-granskingarætlanina  (The
North Atlantic Island Programme). Seinni komu  Áland,  Grønland  og  Føroyar
upp í samstarvið. Granskingarætlanin varð  skipað  undir  universitetinum  á
Prince  Edwards  Island  í   Kanada,   og   hon   varð   m.a.   stuðlað   av
Norðurlandaráðnum (Nordregio). Innihaldið í ætlanini var hetta.


Úrslit úr granskingarætlanini eru m.a.  almannakunngjørd  í  tíðindabrøvunum
“Lessons  from  the  Edge”.   Umframt   sjálv   granskingarúrslitini   hevur
samstarvið eisini økt um samskiftið millum Føroyar og aðrar  smátjóðir,  sum
vit áður ikki høvdu nakað serligt samband við (t.d. Isle of Man).

Ráðstevnan Microstates 99 bygdi m.a.  á  netverkini  frá  NAIP-verkætlanini.
Ráðstevnan var úrslit av einum politiskum  ynski  um  at  fáa  teir  fremstu
serfrøðingarnar í smátjóðum til Føroya, og ráðstevnan gjørdist  tann  fyrsta
av sínum slagi, ið einans hevði viðurskiftini hjá smátjóðum á skránni.

Ráðstevnan legði størstan  dentin  á  samfelagsfrøðina,  meðan  hugvísindini
(humaniora) vóru veikari umboðað og náttúruvísindini ikki  vóru  á  skránni.
Talan  var  um  eina  politiska  raðfesting,  og  tí  kann  ráðstevnan  ikki
beinleiðis nýtast sum ábending um, at størstu samstarvsmøguleikarnir  millum
smátjóðirnar á granskingarøkinum eru innan samfelagsfrøðina.

Hinvegin er greitt, at nógvir møguleikar  eru  í  einum  meira  formskipaðum
samstarvi á samfelagsfrøðiliga økinum, eitt nú við at byggja  víðari  á  tey
netverk, sum eru skapt í sambandi við fyrireikingarnar  av  Microstates  99.
Eisini eigur samstarv innan  náttúruvísindaliga  gransking  t.d.  fiski-  og
havfrøði, og innan hugvísindi at  fáa  ein  størri  leiklut  í  samstarvinum
ímillum smátjóðirnar.

2 Útbúgvingarsamstarv ímillum smátjóði.

Higartil hevur smátjóðasamstarvið, har  Føroyar  hava  luttikið,  eina  mest
snúð seg um granskingar- og granskarasamstarv.  Men  sum  frá  líður  skuldi
einki  forðað  fyri,  at  samstarvið  eisini  kemur  at  fevna   um   ávísar
útbúgvingar - fyrst og fremst útbúgvingar við serligum atliti  at  smátjóðum
og oyggjalondum.[91.

Útbúgvingarsamstarvið kann  skipast  í  modulum,  har  nakrar  lestrarhálvur
verða tiknar á einum stað og aðrar á øðrum  stað.  Eisini  er  sjálvsagt  at
nýta fjarundirvísing sum part av undirvísingini. Eitt  hugskot  kundi  verið
at fingið UNESCO til at stuðlað fyriskipan  av  felags  útbúgvingum  ímillum
smátjóðir.[92.

3 Niðurstøð.

Støðugt vaksandi altjóðagerð setur føroyska samfelagnum nýggjar  avbjóðingar
í framtíðini.  Kunningartøkni og altjóða samstarvsavtalur bróta  niður  mørk
og forðingar millum lond og fólk í heiminum. Persónar,  vørur,  tænastur  og
kapitalur fáa alt meira frítt at fara á  heimsmarknaðinum.  Um  bert  fá  ár
verður heilt vanligt, at fólk, sum søkja sær starv, skulu kunnu vísa  á,  at
tey   hava   tikið   part   av   útbúgving   síni   í   øðrum   landi    enn
høvuðsútbúgvingarlandinum. Tey, sum ikki hava verið úti og  lært  seg  annað
mál og kunnað  seg  um  aðra  mentan,  verða  verri  fyri  í  kappingini  um
arbeiðsplássini. Fær føroyski arbeiðsmarknaðurin ikki eins vælútbúgvið  fólk
sum londini kring okkum, versnar  kappingarføri  okkara  á  tí  økinum,  vit
annars  føra  fram  skal  verða  okkara  styrki,  nevniliga  tann  vælútbúna
arbeiðsstyrkin.

Soleiðis sum altjóða útbúgvingarmarknaðurin sær út í  dag  í  mun  til  fyri
bert 10 árum síðani, er sannlíkt, at vit noyðast  at  taka  eyka  tøk  heilt
skjótt, skulu vit  ikki  gerast  eftirbátar  í  Føroyum.  Innan  alt  fleiri
útbúgvingar er vanligt, at ein  stórur  partur  av  hvørjum  árgangi  fer  á
útlendskan lærustovn í 1-2 lestrarhálvur.

Tað er umráðandi, at føroysku útbúgvingarstovnarnir  seta  orku  av  til  at
kunna næmingar, lesandi og lærarar um møguleikar  og  eggja  teimum  til  at
fara burtur í  fleiri  ymisk  lond.  Líka  umráðandi  er  tað,  at  føroysku
stovnarnir gera tað gjørligt hjá  útlendingum  at  koma  higar  at  lesa  og
undirvísa eina tíð, so tey kunnu  kunna  seg  um  føroyska  mentan  og  mál,
samstundis sum tey geva frá sær royndir heimanífrá. Skulu  vit  kappast  við
londini kring okkum um útbúgvingartilboð, mugu  hesi  tilboð  vera  á  minst
sama stigi og hava í sær somu møguleikar.

Við nýggjastu  fjarskiftistøknini  verður  lættari  at  leggja  til  rættis
útbúgvingar í samráð og í sambandi við stovnar uttanlands.  Hetta  ger,  at
vit verða før fyri at fáa eitt meira fjølbroytt frálæruútboð, eins  og  vit
fáa møguleika at  bjóða okkum sjálv fram innan øki, har vit eru sterk.

Tað er av stórum týdningi, at vit fáa  so  góðar  avtalu  sum  gjørligt  við
onnur lond og felagsskapir um samstarv  innan  útbúgving  og  gransking,  og
størri orka má setast av til kunning um møguleikar uttan fyri  okkara  lítla
samfelag og til at gera kunningartilfar um møguleikar í Føroyum.

Tað  er  greitt,  at  alt  føroyskt  samstarv  við  altjóða  felagsskapir  á
útbúgvingarøkinum má fara fram eftir eini  greiðari  raðfesting  alt  eftir,
hvørjir felagsskapirnir eru og hvat slag av samstarvi talan er um.  Av  somu
orsøkum er helst best, um valt verður at avmarka samstarvið til nakrar  fáar
altjóða felagsskapir við stórum og víðfevnandi virksemi  ella  felagsskapir,
ið liggja okkum nær og tí eru natúrligir samstarvsfelagar.

Føroyingar  eru  í  dag  við  í  fleiri  norðurlendskum   útbúgvingar-   og
granskingarnetverkum. Eitt teirra er Nordregio, sum kann fáa stóran týdning
fyri Føroyar í  framtíðini.  Men  eisini  eru  onnur  granskingarøki  innan
norðurlendska samstarvið, sum føroyingar í størri mun eiga at luttaka í.

Fleiri av granskingarøkjunum, ið ES hevur  í  sínum  granskingarætlanum  inn
Fimtu Rammuætlan, eru  áhugaverd fyri Føroyar. Tað er ikki neyðugt  at  vera
limur í ES fyri at luttaka í hesum verkætlanum sum undirveitari.  Men  skulu
vit kunna luttaka beinleiðis í granskingar- og  útbúgvingarnetunum  hjá  ES,
uttan at hetta skal kosta okkum ov nógv,  er  umráðandi,  at  vit  fáa  eina
avtalu við ES á útbúgvingar- og granskingarøkinum ella gerast limur í  einum
altjóða felagsskapi, sum hevur eina slíka avtalu við ES.

Onnur altjóða netverk eru  eisini,  sum  hava  stóran  áhuga  fyri  Føroyar.
Føroyska luttøkan í MOST-verkætlanini innan karmarnar  av  ST-felagsskapinum
UNESCO  er  eitt   dømi   um   hetta.   Og   tað   spírandi   samstarvið   á
granskingarøkinum – og kanska seinni eisini  á  útbúgvingarøkinum  –  millum
heimsins smátjóðir er eitt annað dømi.

Tilmæli:

 ❖ At vit fáa so góðar avtalur sum til ber við onnur  lond  og  felagsskapir
   um samstarv innan útbúgving og gransking. Hetta skal gerast við atliti at
   raðfesting í mun  til,  hvørjir  felagsskapirnir  eru  og  hvat  slag  av
   samstarvi, talan er um.  Vit  eiga  her  at  avmarka  okkum  til  altjóða
   felagsskapir við stórum og víðfevnandi  virksemi  ella  felagsskapir,  ið
   liggja okkum nær og tí eru natúrligir samstarvsfelagar.
     •  Umráðandi  at  vit  fáa  eina  avtalu  við  ES  á  útbúgvingar-   og
       granskingarøkinum,  ella  at  vit  gerast  limur  í   einum   altjóða
       felagsskapi, sum hevur eina tílíka avtalu við ES.
     • Gerast Føroyar fullveldi, eiga vit at verða limur í Norðurlandaráðnum
       og  partur  av  avtaluni  um  fría  atgongd  til   hægri   lestur   í
       Norðurlondum.  Vit  eiga  eisini  í  størri  mun  at  fullnýta   teir
       møguleikar,  sum  longu  eru   innan   gransking   og   útbúgving   í
       norðurlendska samstarvinum.
     • Arbeitt eigur at verða fyri  einum  útbygdum  og  meira  formskipaðum
       samstarvi ímillum smátjóðir innan gransking og útbúgving.

 ❖ At føroyska undirvísingarverkið setur  munandi  størri  orku  av  til  at
   eggja sínum næmingum, lesandi og lærarum at fara burtur í onnur  lond  at
   læra seg mál, mentanir og nýggjar fakligar tilgongdir.

 ❖ At føroyska undirvísingarverkið ger tað gjørligt hjá útlendingum at  koma
   higar at lesa og undirvísa eina tíð, so tey kunnu kunna seg  um  føroyska
   mentan og mál, samstundis sum tey geva frá sær royndir heiman.

 ❖ At størri orka verður sett  av  til  kunning  um  møguleikar  uttan  fyri
   okkara lítla samfelag og til at  gera  kunningartilfar  um  møguleikar  í
   Føroyum.

 ❖ At vit  í  størri  mun  nýta  teir  møguleikar,  ið  liggja  í  nýggjastu
   fjarskiftistøknini og  leggja  útbúgvingar  til  rættis  í  samráð  og  í
   sambandi við stovnar uttanlands, soleiðis at vit verða før  fyri  at  fáa
   eitt fjølbroyttari frálæruútboð, eins og  vit  fáa  møguleika  at   bjóða
   okkum sjálv fram innan øki, har vit eru sterk.

   Útbúgvingarskipanin og tilboð til hin einstak.

Samandráttur.
Í   hesum   parti   verður   givin   ein    longdarskurður    av    føroysku
útbúgvingarskipanini   frá    fólkaskúla    til    hægri    framhaldslestur.
Útbúgvingartilboðini verða viðgjørd bæði við atliti at staðseting, støði  og
samanhangi við útbúgvingartilboð uttanlands. At  enda  verður  uppskot  sett
fram um altjóða skrivstovu, eins og nomið verður við, hvørji sjónarmið  eiga
at vera grundarlag fyri avgerð  um  stovnseting  av  nýggjum  útbúgvingum  í
Føroyum.

1 Samanhangurin í útbúgvingarskipanini frá fólkaskúla um miðnámsútbúgvingar
     til hægri lestu.


1 Skiftið frá fólkaskúla til miðnámsútbúgvin.

Nógvir  fólkaskúlanæmingar  skifta  fólkaskúla,   tá   ið   teir   skulu   í
framhaldsdeild. 18 skúlar hava framhaldsdeild, meðan umleið 46  skúlar  ikki
hava framhaldsdeild. Til hesar skúlar við framhaldsdeild  koma  næmingar  úr
grannaskúlunum, sum mangir eru smáir og  tí  ikki  fult  árgangsbýttir.  Við
verandi næmingatali í fólkaskúlanum og soleiðis, sum teir eru  býttir  kring
landið, er talan um  einar  1.600  næmingar  ella  22-23%  av  næmingunum  í
fólkaskúlanum,  ið  skulu  ígjøgnum   hetta   skiftið   fyri   at   koma   í
framhaldsdeildina.

Hetta skiftið úr lítlum bygdarskúla til  nýggjar  fremmandar  umstøður  kann
hjá fleiri næmingum virka ógvusligt, og tí er  umráðandi,  at  eitt  miðvíst
upplýsingararbeiði, ið byggir á skúlasamstarv millum lítla  bygdarskúlan  og
skúlan við framhaldsdeild, fer fram, so at bæði næmingar, foreldur  og  tann
móttakandi skúlin eru so væl fyrireikað til hetta skiftið, at  tað  á  ongan
hátt fer at virka tarnandi fyri næmingin.

Tað eru næmingur og foreldur saman  við  skúlanum,  sum  í  felag  gera  av,
hvørjar vallærugreinir næmingurin skal hava í framhaldsdeildini.  Hetta  val
fer fram, áðrenn næmingurin kemur í framhaldsdeildina – oftast  um  jóltíðir
í 7. flokki – og skal skúlin tá vegleiða næming og foreldur so væl, sum  til
ber. Ofta verður hetta val  avgerandi  fyri,  hvørjir  útbúgvingarmøguleikar
beinleiðis koma at standa næminginum í boði eftir loknan fólkaskúla.  Tí  er
tað ógvuliga umráðandi, at næmingurin fær alla  ta  vegleiðing,  hann  hevur
brúk  fyri.  Í  nýggju  fólkaskúlalógini  eru  stig  tikin  til   at   menna
vegleiðingina.  Í   §   24   í   lógini   er   heimilað   at   stovna   eina
skúlavegleiðaraskipan, ið m.a. hevur til endamáls at  ráðgeva  og  leiðbeina
næmingarnar  í  sambandi  við  útbúgvingar-  og  starvsval  teirra.   Fyrstu
skúlavegleiðararnir eru útbúnir og farnir til verka á heysti 1998.

Næmingar, sum fara úr fólkaskúla í miðnámsútbúgving, halda ofta, at  skiftið
frá fólkaskúla til miðnámsútbúgving er stórt. Teir  halda,  at  tað  fakliga
lopið er ov stórt og at arbeiðsbyrðan økist munandi.  Hugt  hevur  verið  at
endamálsorðingunum í leiðbeinandi  lesiætlan  fyri  fólkaskúlan,  yrkisligan
part, í lærugreinunum enskum og  rokning/støddfrøði  við  atliti  at  teimum
krøvunum, sum næmingarnir skulu  lúka  við  undirvísingarlok  í  9.  og  10.
flokki[93]. Í  hesum  lesiætlanum  sæst,  at  krøvini,  sum  bæði  næmingar,
foreldur  og  avtakararar  natúrliga  kunnu  seta  til  fakliga   støðið   í
fráfaringarflokkunum í fólkaskúlanum, ikki eru serliga greitt ásett.

Lærarar á miðnámsútbúgvingum hava ofta gjørt  vart  við,  at  næmingar,  sum
verða tiknir upp á miðnámsútbúgving,  ikki  altíð  duga  tey  grundleggjandi
støddfrøðiligu hugtøkini, sum miðnámsútbúgvingarnar vænta,  at  næmingar  úr
fólkaskúlanum skulu duga.

Tí noyðast lærararnir, tá ið næmingarnir byrja  í  einari  miðnámsútbúgving,
at brúka tíð upp á innlæring av  hugtøkum  og  fimi,  sum  útbúgvingarnar  í
roynd og veru treyta, at næmingarnir úr fólkaskúlanum  duga.  Hetta  merkir,
at minni tíð verður til tað pensumið, sum sambært kunngerðunum  skal  náast.
Trupult verður sostatt hjá fleiri næmingum  at  náa  tað  stigið,  sum  teir
skulu koma á, tí tað fakliga grundarlagið ikki  er  í  lagi.  Ein  gymnasial
miðnámsútbúgving skal í øllum lærugreinunum røkka eitt fakligt stig, ið  ger
næmingarnar førar fyri at fara undir hægri framhaldslestur, og tí  ber  ikki
til lækka fakliga stigið í miðnámsútbúgvingunum.

Í enskum hava  lærarar  á  miðnámsskúlum  gjørt  vart  við,  at  støðið  hjá
næmingum, sum koma úr 9. og 10. flokki, er ov ymiskt. Líkt er til,  at  ikki
allar framhaldsdeildir nýta bøkur og annað  undirvísingartilfar,  ið  svarar
til floksstigið, sum næmingarnir eru á. Eitt støðumet ella  ársmet  á  einum
ávísum flokstigi á teimum ymsu  skúlunum  svarar  sostatt  ikki  til  felags
kunnleikastigið hjá næmingunum í lærugreinini um alt landið.

1 Tilráðing um tiltøk at fremja við skifti frá fólkaskúla til
       miðnámsútbúgvin.

Krøvini, sum næmingarnir  skulu  lúka  við  undirvísingarlok  í  9.  og  10.
flokki, mugu gerast greiðari,  so  at  allar  miðnámsútbúgvingar  hava  eina
greiða mynd av tí fakliga stigi, sum næmingarnir eiga at hava  eftir  loknan
9. og 10. flokk.

Harumframt eiga næmingarnir í framhaldsdeildini miðvíst at fáa  eina  greiða
kunning um ymsar útbúgvingar- og vinnumøguleikar  eftir  loknan  fólkaskúla.
Hetta krevur arbeiðs- og undirvísingartilfar,  so  skúlavegleiðararnir  hava
ítøkiligt tilfar at arbeiða við.


2 Umsøkjarar til miðnámsútbúgvingarna.

Í 1997 søktu 999 inn á miðnámsútbúgvingarnar, sum eru við  í  tí  samskipaðu
innskrivingini, og av hesum byrjaðu 773 útbúgvingina í august 1997.

Í skúlaárinum 1996/97 gingu til samans 1234 næmingar í  9.  og  10.  flokki.
Til samans søktu 628 næmingar á vári 1997 inn á miðnámsútbúgving  við  støði
í 9. og 10. floks prógvi (81 við støði í 9. floks prógvi og 547 við støði  í
10.  floks  prógvi).  Hetta  svarar  til  uml.  50%  av  næmingunum,  sum  í
skúlaárinum 1996/97 gingu í  9.  og  10.  flokki.  Fleiri  av  umsøkjarunum,
serliga við støði í 10. floks prógvi, hava helst verið burtur  frá  skúlanum
í minsta lagi eitt ár, áðrenn tey hava søkt inn á miðnámsútbúgving.

Í 1998 søktu 1013 á miðnámsútbúgvingarnar,  sum  eru  við  í  tí  samskipaðu
innskrivingini, og av hesum byrjaðu 751 útbúgvingina í august 1998[94].

Upptøka av næmingum til miðnámsútbúgvingarnar hevur tey  seinastu  12  árini
(útvald ár) verið, sum tilskilað er í talvuni niðanfyri.




Talva 14 Yvirlit yvir upptøku av næmingum til miðnámsútbúgvingarnar  1986  –
199.

Heimild: Undirvísingar- og Mentamálastýri.

Tá ið fíggjarliga kreppan byrjaði um 1990, minkaði  talið  á  læruplássum  í
vinnulívinum. Hetta hevði við sær avleiðingar  bæði  fyri  ungfólk,  sum  nú
knappliga  ikki  sluppu  í  læru,  og  fyri  teir  teknisku  skúlarnar.  Ein
avleiðing av tí minkandi lærlingatalinum var, at  fleiri  deildir  á  teimum
teknisku skúlunum vóru um  at  steingja,  og  vandi  var  fyri,  at  fakligi
førleikin á skúlunum hvarv. Fyri at varðveita  fakliga  førleikan  á  teimum
teknisku skúlunum, til at kunna geva ungfólki eitt  útbúgvingartilboð  innan
handaligar yrkisútbúgvingar og at geva  vinnuni  møguleika  fyri  seinni  at
hava tøka arbeiðsmegi, varð í 1992 SIT-útbúgvingin sett á stovn.

Samstundis  sum  kreppan  kom,   vaks   umsøkjaratalið   til   tær   bókligu
miðnámsútbúgvingarnar, serliga til handilsútbúgvingarnar og hf,  orsakað  av
teimum minkandi arbeiðsmøguleikunum hjá ungfólki  og  minkandi  upptøku  til
lærlingaútbúgvingarnar. Millum annað  orsakað  av  teimum  øktu  krøvunum  í
vinnulívinum til førleika, eitt nú viðvíkjandi málkunnleika  og  teldunýslu,
má ásannast, at í framtíðini verður lítið av arbeiði til ungfólk,  sum  bert
hava eina fólkaskúlaútbúgving[98].

3 Fráfallið í miðnámsútbúgvingunu.

Fráfallið er kannað í ymiskum árgangum  í  studentaskúla-  og  hf-skipanini.
Hesar útbúgvingarnar vórðu kannaðar, tí  at  skipað  hagtøl  eru  til  taks,
samstundis sum talan er um ávikavist eina  3  ára  og  2  ára  samanhangandi
útbúgving. Gjørt verður vart við, at tilgongdin  til  hesar  útbúgvingarnar,
ið kanningin fevndi um, var størri enn vanligt, kanska eina mest orsakað  av
kreppuni.

Úrslitið av kanningini, sí fylgiskjal til kapittul 6 (bind II), var,  at  av
teimum, sum í 1994  byrjaðu  á  Føroya  Studentaskúla  og  HF-skeiði,  fullu
umleið 25% av næmingunum frá. Á Studentaskúlanum og HF-skeiðnum  í  Eysturoy
var fráfallið minni, nevniliga umleið 11%.

Eitt  stórt  fráfall  merkir  óhenta  nýtslu  av  bæði  menniskjansligum  og
búskaparligum tilfeingi, og tilfeingið  í  útbúgvingarkervinum  verður  ikki
nóg væl gagnnýtt.

Einki næmingayvirlit er til taks, og tí ber ikki  til  at  kanna  orsøkirnar
til at fólk falla frá. Hví gevast næmingar,  og  hvat  fara  teir  at  gera,
eftir at teir eru givnir í einum skúlaformi? Fara  teir   at  arbeiða,  fara
teir uttanlands, eru teir arbeiðsleysir, ella  hava  teir  fyrr  roynt  eina
aðra miðnámsútbúgving.

2 Stutt lýsing av miðnámsútbúgvingunum og lógargrundarlag teirr.

Studentaskúlaútbúgving.

Í 1994 varð studentaskúlaskipanin broytt frá at vera ein  deildarskipan  við
málsligari  deild,  sum  hevði  2   greinir:   eina   nýmálsliga   og   eina
samfelagsfrøðiliga  grein;  og  við  støddfrøðiligari  deild,  sum  hevði  3
greinir:  eina  alisfrøðilig-støddfrøðiliga,  eina  lívfrøðiliga   og   eina
samfelagsfrøðiliga grein.

Í nýggju skipanini, ið er ein valskipan, eru 2 deildir: ein málslig  og  ein
støddfrøðilig deild.  1.  árið  eru  allar  lærugreinir  á  báðum  deildunum
kravdar, meðan næmingarnir 2. árið skulu velja 1 vallærugrein, og 3. árið  3
- 4 vallærugreinir. Nýggja skipanin gevur næmingunum  størri  møguleikar  at
velja  tær  lærugreinir,  sum  teir  hava  áhuga  fyri  og  tørv  á.   Allar
lærugreinir eru stigbýttar á A-,B- og C-stigi, men allar lærugreinir eru  tó
ikki til á øllum stigum.

Á vári 1995 varð lógin um nýggja studentaskúlaskipan samtykt í  løgtinginum,
og á sumri 1996 vórðu  høvuðskunngerðin  umframt  lærugreinakunngerðirnar  í
øllum lærugreinunum lýstar. Síðani eru fleiri  kunngerðir  lýstar,  soleiðis
at nýggja studentaskúlaskipanin í dag hevur eitt  fullfíggjað  løgfrøðiligt,
føroyskt grundarlag.

Fyrstu studentarnir eftir nýggju skipanini vórðu lidnir á  sumri  1997.  Við
støði í teimum royndunum, vit hava av nýggju  skipanini,  vórðu  tillagingar
gjørdar í lærugreinini støddfrøði á vári 1998 og í lærugreinini føroyskum  á
vári 1999, meðan størri tillagingar væntandi ikki verða  framdar,  fyrr  enn
vit hava fleiri royndir av nýggju skipanini.

Hægri fyrireikingarpróvtøka (HF).

Frá 1. august 1995  varð  HF-útbúgvingin  broytt.  Í  hesum  sambandi  vórðu
lærugreinirnar dagførdar,  eins  og  krøvini  fyri  at  verða  tikin  upp  á
útbúgvingina  og   samanseting   av   lærugreinum   vórðu   broytt.   Fleiri
vallærugreinir gjørdust tær somu sum  í  nýggju  studentaskúlaskipanini,  og
samstundis vórðu allar lærugreinirnar stigbýttar í A-,  B-  og  C-stig,  men
allar lærugreinir eru tó ikki til á øllum stigum. Av tí at útbúgvingin  bert
tekur 2 ár, er støðið ikki tað sama sum til  studentspróvtøkuna,  og  av  tí
sama sleppa hf’arar heldur ikki beinleiðis inn  á  tær  somu  útbúgvingarnar
sum studentarnir.

Á vári 1995 varð lógin um hf-útbúgvingina samtykt í løgtinginum, og á  sumri
1996  vóru  høvuðskunngerðin   umframt   lærugreinakunngerðirnar   í   øllum
lærugreinunum lýstar. Síðani  eru  fleiri  kunngerðir  komnar,  soleiðis  at
nýggja hf-skipanin í  dag  hevur  eitt  fullfíggjað  løgfrøðiligt,  føroyskt
grundarlag.

Fyrstu hf’ararnir eftir nýggju skipanini vórðu  lidnir  á  sumri  1997.  Við
støði í royndunum við nýggju skipanini skulu  smærri  tillagingar  gerast  í
næstum.

Fyrisitingar-, handils- og skrivstovuútbúgving (FHS)
Lógin um støðisútbúgving innan  fyrisiting,  handil  og  skrivstovu  er  frá
1983. Tilhoyrandi  FHS-kunngerð,  ið  serliga  snýr  seg  um  viðurskifti  í
sambandi við próvtøku, var frá 1984, og gingið varð eftir henni til á  sumri
í 1997. Kunngerðin um FHS varð  dagførd  á  vári  1998,  men  hon  snýr  seg
framhaldandi at kalla bert um próvtøkuviðurskifti.

Síðani lógin frá 1983 varð lýst, er nógv broytt  í  útbúgvingini,  uttan  at
lógin er broytt samsvarandi. Broytingarnar í útbúgvingini eru  millum  annað
farnar fram orsakað av tí menningini, ið er farin fram í lærugreinunum í  tí
donsku skipanini, eitt nú  viðvíkjandi  nýtslu  av  teldu  í  lærugreinunum.
Veruligt samsvar hevur í fleiri førum  ikki  verið  millum  lóggávu  og  tað
virksemi, sum er í útbúgvingini.

Í desember 1998 varð lóg  um  yrkisskúlar  samtykt  í  løgtinginum,  og  við
hesari lóg fingu  yrkisútbúgvingarnar  tíðarhóskandi  lógarkarmar  at  virka
undir.

Á vári 1999 samtykti løgtingið nýggja  FHS-lóg,  ið  dagførir  útbúgvingina.
Samstundis  eru  arbeiðsbólkar  settir,   sum   skulu   gera   uppskot   til
høvuðskunngerð og  lærugreinakunngerðir,  soleiðis  at  útbúgvingin  fer  at
hvíla á einum fullfíggjaðum lógargrundarlag.

Hægri handilspróvtøka (HH).
Føroyska lógin um HH-útbúgvingina varð samtykt í løgtinginum í  1993,  og  á
vári 1997 samtykti løgtingið tillagingar  í  lógini.  Høvuðskunngerðin  varð
lýst á vári 1998, soleiðis at verandi virksemi kom at hvíla á  løgfrøðiligum
grundarlag.

Á vári 1999  samtykti  løgtingið  nýggja  HH-lóg,  soleiðis  at  útbúgvingin
verður dagførd. Samstundis eru arbeiðsbólkar settir, sum skulu gera  uppskot
til høvuðskunngerð fyri útbúgvingina og til lærugreinakunngerðir.

Støðisútbúgving innan tøkni (SIT).
Lógin   um   SIT-útbúgvingina   varð   samtykt   í   løgtinginum   í   1992.
Høvuðskunngerðin er lýst í 1994. Føroyskar  lesiætlanir  í  teimum  einstøku
lærugreinunum vórðu ikki gjørdar, og  aðrar  kunngerðir,  sum  skuldu  fylla
lógarkarmarnar út, restaðu eisini í.

Við lógini um yrkisskúlar frá desember 1998 fingu  teir  teknisku  skúlarnir
tíðarhóskandi karmar at virka undir,  og  á  vári  1999  samtykti  løgtingið
nýggja SIT-lóg, ið skal dagføra útbúgvingina. Samstundis  eru  arbeiðsbólkar
settir at  gera  uppskot  til  høvuðskunngerð  og  lærugreinakunngerðir,  so
útbúgvingin kemur at hvíla á einum løgfrøðiligum grundarlag.

Hægri tøknipróvtøka (HT).
Løgtingið samtykti lógina um HT-útbúgvingina í 1993.  Høvuðskunngerðin  varð
ongantíð lýst, og tað uppfylgjandi  kunngerðararbeiðið  í  lærugreinunum  er
ikki gjørt. Aðrar kunngerðir, sum skulu fylla lógarkarmarnar út, eru  heldur
ikki gjørdar.

Á  vári  1999  varð  uppskot   til   nýggja   HT-lóg,   sum   skal   dagføra
undirvísingina, samtykt í løgtinginum,  og  samstundis  vórðu  arbeiðsbólkar
settir, sum skulu gera uppskot til høvuðskunngerð  og  lærugreinakunngerðir,
soleiðis at lógarkarmarnir verða fyltir út.

Fiskivinnuútbúgving.
Lógin  um  fiskivinnuútbúgving  er  frá  1987  og   kunngerðin   frá   1989.
Útbúgvingin er eindømi innan  miðnámstilboðini,  tí  skúlin  ikki  fyrst  og
fremst er lagaður til donsku skúlaskipanina.  Útbúgvingin  hevur  ikki  havt
lætt við at finna sín sess  í miðnáminum og vantandi siðvenjan at nýta  fólk
við útbúgving í fiskivinnuni hevur eisini gjørt sítt  til,  at  skúlin  ikki
hevur havt somu tilgongd sum aðrir miðnámsskúlar.

Tá ið tær  gymnasialu  yrkisútbúgvingarnar  vórðu  endurskoðaðar,  varð  ein
nevnd mannað við umboðum  úr  vinnuni  sett,  sum  skuldi  lýsa  tørvin  hjá
vinnuni viðvíkjandi útbúgving. Væntandi verður ein  niðurstøða  til  taks  á
sumri 1999, og ætlanin er tá at endurskoða fiskivinnuútbúgvingina við  støði
í tí tørvinum, sum fiskivinnan hevur.

Yrkisútbúgvingar.
Verandi lærlingaútbúgvingar fara í høvuðsheitum fram sambært lóg  frá  1954,
tó hevur tað fakliga innihaldið í  útbúgvingunum  verið  dagført,  so  hvørt
broytingar hava verið framdar í Danmark. Men  ein  verulig  føroysk  lóggáva
hevur ikki verið á hesum  týdningarmikla  økinum.  Hetta  hevur  ofta  verið
atvold til óneyðuga togan millum partarnar á arbeiðsmarknaðinum og  føroyska
skúlamyndugleikan.

Í 1995 varð nevnd sett at gera uppskot til lóg um yrkisútbúgvingar, og  álit
hesum viðvíkjandi varð liðugt í  januar  1997.  Lógaruppskotið  er  gjørt  í
samstarvi millum partarnar  á  arbeiðsmarknaðinum,  skúlamyndugleikarnar  og
skúlarnar, og semja er soleiðis millum allar partar  um  høvuðsinnihaldið  í
lóggávuni.

Við lóg um yrkisskúlar, sum løgtingið samtykti í  desember  1998,  er  skapt
føroyskt lógargrundarlag fyri yrkisútbúgvingar. Arbeitt verður  nú  við   at
menna útbúgvingarnar, so at tær fakligu avbjóðingar,  sum  nútíðarsamfelagið
setur, kunnu verða loknar.

Eitt stig á leiðini er m.a. skipan av Yrkisútbúgvingarráðnum frá  1.  august
1999, ið skal umsita og leggja til rættis yrkisútbúgvingarnar.

Yrkisútbúgvingarnar  í  Føroyum  eru  skipaðar  sum  verklig   upplæring   á
arbeiðsplássi saman við undirvísing á teimum teknisku skúlunum.  Tey  flestu
arbeiðsplássini í Føroyum eru smá, og tí  er  meistaralæran  vorðin  vanligi
læruhátturin. Tøknimenningin fer í dag fram við  risafetum.  Vit  mugu  gera
okkum greitt, at vit ikki hava orku til at hava  nógvar  yrkisútbúgvingar  í
Føroyum, um vit skulu gera okkum vón um tøkniliga at halda tørn  í  fakunum.
Tað hækkandi tøkniliga stigið krevur nógva orku bæði til íløgur og rakstur.

Samstarv við yrkisskúlar í øðrum londum er av sera stórum  týdningi,  tá  ið
tað snýr seg um smá fak við fáum lærlingum. Neyðugt er tí  at  gera  greiðar
samstarvsavtalur við onnur lond um lærutíð,  samlaða  skúlatíð,  gjald  fyri
skúlagongd o.a. í teimum smáu fakunum.

3 Vegleiðin.

Vegleiðing av skúlanæmingum um útbúgvingarmøguleikar o.a.  var  so  at  siga
eingin, fyrr enn hf-útbúgvingin varð sett á stovn í Føroyum í 1974. Við  hf-
útbúgvingini  kom  ein  skipað   vegleiðing   inn   í   undirvísingarverkið,
samstundis sum lestrarvegleiðararnir á hf-skeiðunum fóru undir eina  skipaða
útbúgving. Fyrst í 80-unum varð lestrarvegleiðing  skipað  fyri  næmingar  á
studentaskúlunum og síðani eisini á hinum miðnámsútbúgvingunum.

Á   heysti   í   1988   varð   farið   undir   at   skipa   eina    føroyska
vegleiðaraútbúgving, sum er  ætlað  øllum  vegleiðarum  í  Føroyum,  sama  í
hvørjum høpi teir arbeiða. Í november 1991 fingu øll, sum høvdu fullført  ta
føroysku 5 vikur longu útbúgvingina, prógv.

Eingin skipað vegleiðing er higartil  farin  fram  í  fólkaskúlanum,  men  á
heysti  1999  fara  20  fólkaskúlalærarar  at  taka   endaligt   prógv   sum
skúlavegleiðarar eftir lokna vegleiðaraútbúgving. Men longu  á  heysti  1998
varð farið undir miðvíst at kunna næmingarnar í  teimum  elstu  flokkunum  í
fólkaskúlanum  um  ymsar  útbúgvingar-  og  arbeiðsmøguleikar  eftir  loknan
fólkaskúla.

Vegleiðing í skúlaverkinum er í dag  væl  skipað.  Hon  hevur  í  flestøllum
førum fingið eina reglugerð at virka eftir, samstundis sum vit  eisini  hava
fingið kunningartilfar á føroyskum til allar næmingar í 9.  og  10.  flokki,
har  greitt  verður  frá  framhaldandi  útbúgvingarmøguleikum  eftir  loknan
fólkaskúla. Talan er  um  bóklingin  "Miðnámsútbúgvingar",  ið  kemur  út  á
hvørjum ári.

LFÚ (Landsfelag føroyingar í útbúgving) læt fyri umleið 10 árum  síðani  upp
eina vegleiðing í hølunum hjá sær.  LFÚ-vegleiðingin  var  fyrst  og  fremst
ætlað ungfólki, sum ætla sær undir lestur ella útbúgving  aðrastaðni  enn  í
Føroyum. Millum annað í sambandi við kreppuna  vaks  tørvurin  á  vegleiðing
ikki bara  um  lestrarmøguleikar,  men  eisini  um  útbúgvingarmøguleikar  í
sínari heild, og málbólkurin broyttist frá mestsum bara at vera ungfólk,  ið
høvdu lokið eina miðnámsútbúgving, til  at  verða  ein  breiður  bólkur  við
ymiskum og fjølbroyttum ynskjum um ráð um útbúgving og  sosial  viðurskifti.
LFÚ-ráðgevingin   átók   sær   soleiðis   eitt   størri   og   fjølbroyttari
ráðgevingarvirksemi enn upprunaliga ætlað, uttan at arbeiðsorka  samsvarandi
fylgdi við.

Gongdin, síðan  LFÚ-ráðgevingin  varð  stovnað,  hevur  avdúkað,  at  stórur
tørvur er á eini skipaðari ráðgeving, ið kann vera  til  hjálpar  ikki  bert
viðvíkjandi   útbúgvingarmøguleikum,   men   eisini   viðvíkjandi   sosialum
viðurskiftum í sambandi við t.d. flyting.

MFS (Meginfelag Føroyskra Studenta)  hevur  á  hvørjum  ári  í  februar-mars
givið lestrarvegleiðing á  miðnámsskúlunum.  Hetta  er  eitt  týdningarmikið
íkast til aðra  lestrarvegleiðing,  tí  lesandi  hava  annað  grundarlag  at
greiða frá. Harumframt kenna tey væl til teir nógvu praktisku  trupulleikar,
sum eru í sambandi við lestrarbyrjanina (t.d. flyting).  Lestrarvegleiðingin
er skipað á tann hátt, at lesandi uttanlands  fara  heim  og  ferðast  um  á
miðnámsskúlarnar  og   greiða   frá.   Tey   seinastu   mongu   árini   hava
lestrarvegleiðararnir hjá MFS verið tvey lesandi av donskum  lærustovnum.  Í
løtuni  verður  tó  arbeitt  við  hugskotum  um  at   gera   eina   breiðari
lestrarvegleiðing, so eisini lesandi úr  øðrum  londum  enn  Danmark  gerast
partur av lestrarvegleiðingini.

Umframt lestrarvegleiðingina skipar MFS fyri kunningardegi í august  mánaði.
Tiltakið er serliga ætlað teimum, sum eru sloppin inn  á  útbúgvingarstovnar
uttanlands, og størsti  denturin  verður  lagdur  á  kunning  um  praktiskar
spurningar. Skipað verður fyri  kunningardegi  í  Tórshavn,  Klaksvík  og  í
Suðuroy.

Tá ALS (Arbeiðsloysisskipanin)  varð  stovnað,  var  ætlanin,  at  ráðgeving
viðvíkjandi arbeiðsmøguleikum og eftirútbúgvingarmøguleikum skuldi  skipast.
Orsakað av tí nógva arbeiðnum við at skipa stovnin  og  avgreiða  tey  nógvu
málini í sambandi við kreppuna, kom hesin parturin ikki at rigga.

Í løtuni verður á ALS arbeitt við at skipa eina  ráðgeving,  ið  kann  veita
viðskiftafólkunum hjálp viðvíkjandi útbúgving, herundir eftirútbúgving,  við
atliti at at bøta um arbeiðsmøguleikarnar hjá teimum. Tørvur er á  útbúgving
av teimum starvsfólkunum, sum skulu taka sær av vegleiðingarøkinum.

2 Skiftið frá miðnámsútbúgving til hægri lestu.

Av royndum vita vit, at næmingar ofta uppliva  skiftið  frá  fólkaskúla  til
miðnámsútbúgving sum eitt stórt lop, sí 6.1.1 á síðu  109.  Hvussu  upplivir
næmingurin skiftið frá miðnámsútbúgving til framhaldslestur? Skiljast  má  í
hesum  høpi  ímillum,  um  næmingurin  heldur  fram  við  framhaldslestri  í
Føroyum, ella um hann fer av landinum í lestrarørindum.

1 Í Føroyu.

Í Føroyum ber bara til  at  taka  hægri  framhaldslestur  á  Fróðskaparsetri
Føroya. Skiftið frá miðnámsútbúgving til lestur  á  hesum  stovni  er  helst
eitt størri lop, enn hugsað verður um. Hetta sæst t.d. av, at  fráfallið  1.
árið á Hugvísindadeildini á Fróðskaparsetrinum er rættuliga  stórt.[99]  Ein
møgulig frágreiðing kann tó vera, at tann  lesandi  ikki  hevur  fingið  nóg
greiða  fatan  av,  at  útbúgvingin   á   Fróðskapasetri   Føroya   er   ein
universitetsútbúgving, og hvat ein universitetsútbúgving ber í sær.

Á Náttúruvísindadeildini er fráfallið minni, kanska av tí at  upptøkukrøvini
til náttúruvísindaligu  útbúgvingina  eru  greiðari  tilskilað.  Her  verður
longu við upptøku gjørt greitt, at umsøkjarin skal hava eitt fakligt  støði,
sum tryggjar, at hann fær fylgt við.

Á    hinum    framhaldsútbúgvingunum    er    tað    helst     serliga     á
Maskinmeistaraskúlanum og á Sjómansskúlanum, at trupulleikar stinga seg  upp
av teimum størru ástøðiligu krøvunum, ið verða sett næmingunum nú í mun  til
áðrenn.

Eingin kanning lýsir, hvussu skiftið  í  Føroyum  frá  miðnámsútbúgving  til
framhaldsútbúgving upplivist hjá teimum lesandi, og heldur ikki  eru  hagtøl
um fráfall og um orsøkina til fráfall til taks. Tað  er  sera  umráðandi  at
hava tílík hagtøl, tí bert  við  støði  í  vitan  ber  til  bæði  at  leggja
útbúgvingarnar til rættis við atliti at fortreytum næminganna  og  at  lofta
spurningum um  fakligt  støði,  tá  ið  pengarnir,  sum  verða  brúktir  til
útbúgvingarnar, skulu skilnýtast.

2 Uttan fyri Føroya.

Tey flestu lesandi uttan fyri Føroyar lesa í dag í Danmark. Í 1967 varð  ein
kanning[100] gjørd, hvussu  viðurskiftini  hjá  lesandi  føroyingum  vóru  í
Danmark, herundir hvussu tey lesandi  upplivdu  lestrarumhvørvið.  Kanningin
er tó so mikið gomul, at hon ikki longur er eftirfarandi - samlaða  talið  á
lesandi er munandi størri, sosiala bakstøðið hjá teimum lesandi  er  munandi
broytt,  fleiri   og   fjølbroyttari   útbúgvingar   eru   komnar   afturat,
lestrarstovnarnir eru fleiri staðni í Danmark enn  tá,  lestrarvegleiðing  í
miðnámsútbúgvingunum hevur økt munandi um kunnleikan  um  umstøðurnar  innan
framhaldslestur og lestrarstuðulin er munandi øðrvísi.

Ein kanning varð í 1997[101] gjørd av lestrarumstøðum o.ø. hjá føroyingum  í
Danmark. Talan er um eina spurnakanning við fáum fólkum, so grundarlagið  er
rættiliga lítið til at siga nakað  alment  um  lestrarumstøðurnar.  Men  ein
niðurstøða  er,   at   føroyingar   vanliga   falla   væl   til   í   danska
lestrarumhvørvinum, men at  tann  lesandi  eftir  loknan  lestur  ætlar  sær
heimaftur til Føroya.

Tað skal ikki undirmetast, at skiftið frá  miðnámsútbúgving  í  Føroyum  til
framhaldslestur  í  Danmark  hevur  ymsar  trupulleikar  við  sær,  eitt  nú
málskiftið, bústaðarskiftið og sosiala umhvørvið. Eitt,  sum  heilt  avgjørt
er við til at lætta um  skiftið,  er  tað  sosiala  netverkið,  sum  lesandi
føroyingar í  dag  hava  í  flestøllum  størri  útbúgvingarbýum  í  Danmark.
Týdningurin av hesum netverki eigur ikki at verða undirmettur.

Okkara ítøkiliga vitan um, hvussu skiftið upplivist,  er  ikki  dagførd,  og
tað  er  ein  sjálvsøgd  uppgáva  at  fáa  hetta  kannað   við   atliti   at
tilrættalegging av framtíðar útbúgvingarpolitikki.

Tey, sum lesa í øðrum landi enn Danmark,  eru  meira  tilvitað,  áðrenn  tey
fara, um teir spurningar, sum kunnu taka seg upp í  sambandi  við  lesturin,
m.a. tí at tey noyðast at gera eitt størri forarbeiða fyri at søkja inn  til
hægri framhaldslestur heldur enn at søkja inn á útbúgvingarstovn í Danmark.

Eftir at hava tosað við fleiri, sum síðan fyrst í 90-unum hava verið inni  í
ÚSUN-skipanini, er niðurstøðan, at lesturin var eitt stórt umskifti,  og  at
tað var strævið at fara í annað land at lesa, men hinvegin hevur  tað  verið
mennandi sjálv/ur at stíla fyri øllum. Og tey flestu vildu ikki verið  hesar
avbjóðingar fyriuttan.

3 Krøv og raðfestingar til  tilboð um hægri lestur í Føroyu.

Sum  umrøtt  aðrastaðni  í  frágreiðingini  eru  øll  tilboð  til   og   við
miðnámútbúgving  tøk í Føroyum. Her verður spurningurin um tilboð  um  hægri
undirvísing    -    serliga    á    akademiskum    stigi    -    viðgjørdur.
Sjóvinnuútbúgvingarnar,   sjúkrasystraútbúgvingin,   læraraútbúgvingin    og
yvirbygningar   til   handilsútbúgvingar   eru   viðgjørdar   aðrastaðni   í
frágreiðingini. Á universitetsstigi hava vit tilboð innan hugvísindi,  søgu-
og samfelagvísindi og náttúruvísindi. Í  kapitli  4.2.2  á  síðu  87  verður
skotið upp at økja um tilboðini innan samfelagsvísindi.

Tað er sjálvsagt, at  tey  granskingarøki  og  tað  undirvísingarumhvørvi  á
hægsta stigi, sum eru neyðug fyri føroyskt mál,  mentan,  náttúru,  samleika
og samfelag, eru tøk í Føroyum. Herumframt eiga vit at hava allar tær  hægri
útbúgvingar, sum við fyrimuni kunnu vera í Føroyum – t.d. av tí at  tær  eru
við til at  menna  virkisføri  ella  gransking,  ella  tí  at  búskaparligur
vinningur fæst burturúr.

Aðrastaðni í frágreiðingin verður  spurningurin  viðgjørdur,  um  tilboð  um
hægri undirvísing skal vera á grundstigi ella á hægri stigi.  Skulu  lesandi
byrja lestur í Føroyum og síðani fara í onnur lond at   enda  lesturin  ella
øvugt? Svarið upp á hetta er neyvan antin ella. Tað má  laga  seg  ítøkiliga
eftir møguleikum og lestrargreinum.

Ein  onnur  orsøk  til  at  seta  á  stovn  hægri  lestur   og   skapa   tað
granskingarumhvørvi, sum er støði undir hægri undirvísing,  kann  vera  eitt
ynski um at økja vinnugrundarlagið í  Føroyum.  Tann  nýskapan,  sum  verður
umrødd í kapitli 3 krevur  miðvíst  tvørfakligt  samstarv  innan  eitt  ella
fleiri átaksøki. Tað økið, sum dentur verður lagdur  á,  skal  sampakka  við
tørvin og menningarmøguleikarnar hjá føroysku vinnuni.


1 Møgulig átaksøk.

Kunningartøkni er eitt  upplagt  vinnuligt  vakstrarøki,  og  skulu  Føroyar
vinna fram í hesum ídnaði, er rætt at bjóða bæði miðnámsútbúgving  og  hægri
útbúgving innan  hetta  øki.  Karmar  eiga  eisini  at  skapast  fyri  einum
granskingarumhvørvi í  kunningartøkni.  Tá  grundleggjandi  viðurskifti  eru
fingin til vegar, og hægri útbúgving innan kunningartøkni er sett  á  stovn,
eru lunnar lagdir undir at byggja upp nýskapanarumhvørvi, har  gransking  og
vinna kunnu ganga  saman,  og  granskingarúrslit  kunnu  gerast  handilsliga
áhugaverd.     Undirvísingar-     og     Mentamálastýrið      hevur      við
teldustøðingaútbúgvingini á Føroya Handilsskúla  og  BS-teldufrøðináminum  á
Fróðskaparsetri  Føroya  lagt  lunnar  undir  at  menna  kunningartøkniligar
útbúgvingar.

Biotøkni er eitt annað átaksøki. Hetta øki miðar eftir  at  nýta  tilfeingið
úr havinum til annað enn mat;  at  nýta  tilfeingið  sum  ráevni  til  aðrar
vørur, eitt nú kveikar, fitievni,  ráevni  til  heilivágsídnað,  ráevni  til
smyrsl- og matvøruídnað, heilivág  til  fiskaaling.  Um  hetta  skal  gerast
grundarlag undir vinnuligum virksemi, er neyðugt at útbúgva serfrøðingar  og
skapa eitt granskingarumhvørvi.

Hægri útbúgving og gransking innan oljuvinnu  er  ikki  eitt  átaksøki,  sum
føroyskir politiskir myndugleikar  hava  valt,  men  Fróðskaparsetur  Føroya
hevur í samtarvi við oljufeløg,  sum  hava  áhuga  í  føroysku  landleiðini,
framt eitt menningartiltak innan útbúgving  og  gransking.  Eisini  í  øðrum
høpi hava oljufeløg verið við  til  at  hækka  kunnleikastigið  í  føroyskum
útbúgvingum. Útbúgvingar við atliti at oljuvinnuni er eitt dømi um,  at  ein
ávís vinnugrein kann vera við til at fremja útbúgvingarmenning  á  føroyskum
útbúgvingarstovnum.

Ein annar spurningur, sum enn  ikki  av  álvara  hevur  verið  viðgjørdur  í
føroyskum høpi, eru møguleikarnir at skipa fyri  medisinskum  útbúgvingum  í
Føroyum.  Hesin  møguleikin  hevur  samband  við  tann  stóra  áhugan,   sum
útlendskir  granskingarstovnar  hava  í   Føroyum,   og   stovnsetingin   av
medisinskum útbúgvingum er ein háttur at fáa samfelagsligan ágóða burtur  úr
hesum stóra útlendska  áhuga.  Medisinskar  útbúgvingar  kunnu  skipast  við
tilknýti til ein  læknafrøðiligan  granskingardepil,  ið  kann  skipast  sum
partur av Fróðskaparsetri  Føroya.  Granskingardepilin  skal  samstarva  við
Landssjúkrahúsið    um    partar    av    undirvísingini.    Fíggingin    av
granskingardeplinum  kann  í  prinsippinum  øll   vera   útlendsk   (sum   í
oljuvinnuni), men  er  áhugin  stórur  at  sleppa  at  granska  í  føroyskum
tilfari,  er  sjálvsagt,  at  føroyska  samfelagnum  verður  tryggjaður  ein
varandi ágóði av hesum.  (Sí annars bind 2, 6. kapittul.

2 Skipa.

Tankar  um,  hvussu  hægru  lærustovnarnir  betur   kunnu   gróðursetast   í
samfelagnum  og  binda  saman  undirvísing  og  gransking  við  restina   av
samfelagnum, eru ikki nýggir. Í Vesturevropa  varð  hesin  spurningur  tikin
upp av álvara í sekstiárunum. Hetta var tá kanska mest tikið  upp  sum  eitt
álop á ”fílabeinstornini” hjá teimum lærdu háskúlunum, men  tað  var  eisini
eitt orðaskifti  um  samskifti  og  ávirkan  millum  gransking  og  menning,
vinnulív og gransking.

Eitt  úrslit  av  hesum  orðaskifti  var  sonevnda  depilshugskotið.   Lærdu
háskúlarnir skuldu vera deplar fyri gransking og  menning  í  samskifti  við
samfelagið. Depilshugsanin  var  merkt  av  síni  tíð  og  legði  serliga  í
undirvísingini  dent  á,  at   hon   fyri   stóran   part   varð   framd   í
granskingarverkætlanum, sum fingu íblástur frá samfelagnum uttanum.  Tí  var
hesin skipanarformur serliga skikkaður til at fáa samvinnu millum  gransking
og vinnulív. Ein mynd úr eini bók frá 1971[102]  lýsir henda hugsanarhátt.




Grundstuðulin  í   vísindaliga   virkseminum   má   vera   ein   kjarni   av
vísindafólkum,  sum  hava  ta  høvuðsuppgávu  at  seta  grundspurningar  til
viðurskiftini uttan mun til nyttu í fyrstu  atløgu.  Síðani  mugu  karmarnir
ella umstøðurnar verða soleiðis, at tað ber  til  at  laga  úrslitini  eftir
krøvum veruleikans og at seta  vísindunum  málvísar  spurningar.  Tað  eigur
eisini at verða lagað  soleiðis,  at  granskingarúrslit  og  menningartiltøk
føra til at íbirta nýggj nám, nýggjar útbúgvingar og  eftirútbúgvingar  bæði
á universitetsstigi og lægri,  samstundis  sum  førleikar,  sum  eru  vunnir
frammanundan, verða røktir og varðveittir.

Ætlaða samanleggingin millum Fróðskaparsetur Føroya  og  fleiri  av  verandi
granskingarstovnum   miðar   ímóti    hesum,    t.d.    samanleggingin    av
Náttúruvísindadeildini á setrinum við  Náttúrugripasavninum  og  BioFar  til
eina stóra náttúrufrøðiliga deild.

4 Lívlong læra hjá tí einstak.

Tøkniliga  menningin  hevur  tey   seinastu   árini   havt   við   sær,   at
førleikakrøvini støðugt broytast. Tann vitan, sum  ein  kundi  dúva  uppá  í
gjár, er ikki líka nýtilig  í  morgin.  Skal  ein  løntakari  varðveita  sín
vinnuførleika á arbeiðsmarknaðinum, er tað eitt krav, at viðkomandi  støðugt
dagførir sína vitan.

Í altjóða høpi hevur tey seinastu 10 árini  verið  tosað  nógv  um  hugtakið
“lívlong læra[103]”. Við hesum verður meint, at ein og  hvør  borgari,  sama
hvørja útbúgving hann hevur, gjøgnum alt lívið má  (eftir)útbúgva  seg.  Ein
lokin úttbúgving verður sostatt bert eitt atgongumerki til  eitt  arbeiði  á
arbeiðsmarknaðinum,  men  fyri  at  útinna  eitt   ávíst   arbeiði   noyðist
viðkomandi at ogna sær størri serkunnleika á sínum arbeiðsøki.

Hetta hevur við sær, at fyritøkurnar í framtíðini mugu seta meira pening  av
til eftirútbúgving, enn vit vita um í dag, um fyritøkan  skal  klára  seg  í
kappingini.   Vitan   verður    ein    avgerandi    kappingar-parametur    í
vøruframleiðslu í framtíðini, og í hesum høpi er ein  vøra  ikki  altíð  ein
fysisk vøra.

Í Føroyum hava fólk yvir 40 ár í miðal helst  minni  útbúgving  enn  fólk  í
hinum Norðurlondum. Hetta kemst millum  annað  av,  at  undirvísingarskyldan
bert var 7 ár heilt fram til 1997.  Hetta  hevur  við  sær,  at  ein  stórur
partur av arbeiðsmegini á tí føroyska arbeiðsmarknaðinum í  dag  ikki  hevur
eina útbúgving út um 7 skúlaár.

Eitt samfelagsligt endamál má vera, at  eingin  verður  kroystur  burtur  av
arbeiðsmarknaðinum orsakað av vantandi formligari útbúgving.

Í arbeiðslívinum eru nógv, sum ikki hava formlig  pappír,  men  sum  gjøgnum
sítt arbeiða hava vunnið sær serkunnleika  á  hædd  við  tann,  sum  fæst  í
skúlunum. Fyri hetta hava tey einki prógv. Ein skipan eigur sum skjótast  at
verða sett í verk, sum ger tað møguligt at fáa eitt  alment  prógv  fyri  ta
vitan og tann førleika, sum vunnin er.

Í næsta parti verður nærri viðgjørt, hvørji  útbúgvingartilboð  talan  eigur
at verða um og hvussu hesi eiga at verða skipað.

5 Útbúgvingartilboð kring landið – nýggir útbúgvingarhættir við
     kunningartøkn.

Tá ið metast  skal  um  táttin  ”Útbúgvingartilboð  kring  landið  –  nýggir
útbúgvingarhættir  við  kunningartøkni”  er  neyðugt  at  sundurgreina  hesa
uppgávu út frá einum tørvssjónarmiði, t.e.  hvat  eigur  at  stýra  hvørjum,
soleiðis at tað er tørvurin og ikki amboðið, ið verður røkt.

Fyrst verður hugt  eftir,  hvørji  útbúgvingartilboð  vit  –  sum  framkomið
samfelag – eiga at veita okkara borgarum, fyri at teir  bæði  kunna  styrkja
um vinnulívsførleikan hjá sær og fyri  at  teir  kunna  mennast  persónliga.
Talan er í høvuðsheitum um niðanfyrinevndu útbúgvingarhættir.

1) Fólkaupplýsing.
2) Vaksnamannaútbúgvingar.
3) Arbeiðsmaknaðarútbúgvinga.

1 Fólkaupplýsing.

Í norðurlendskum høpi hevur  fólkaupplýsing  tey  seinastu  130  árini  havt
stóran  leiklut,  bæði  viðvíkjandi  persónligari  og   fakligari   menning.
Fólkaupplýsing fór fram á fólkaháskúlunum og í  ymiskum  upplýsingarfeløgum.
Stovnan av Føroya  Fólkaháskúla  í  1899  var  eitt  úrslit  av  tankanum  í
grundtvigskum anda at upplýsa tey, sum seinni í lívinum fingu  hug  at  læra
av áhuga og ikki av tvingsli.

Í Føroyum hava feløg ikki havt styrki til at stíla fyri  frítíðarundirvísing
sum t.d. AOF og FO í Danmark, og tí kom kvøldskúlin  í  kommunalum  líki  at
røkja hesa uppgávuna. Sum frá er liðið, og tað samlaða útbúgvingarstøðið  er
hækkað,  er  tørvurin   á   almennum   lærugreinum   eisini   minkaður,   og
ítrivslærugreinirnar fylla meiri í skránni hjá kvøldskúlunum.

Kvøldskúlin hevur framvegis ein leiklut viðvíkjandi  útbjóðing  av  almennum
lærugreinum á fólkaskúlastigi, men tað eigur at umhugsast, í  hvussu  stóran
mun skúlamyndugleikarnir eiga at  rinda  fyri  lærugreinir,  ið  júst  verða
lýstar  sum  ítriv.  Kvøldskúlaskeið,  sum  geva   onkran   førleika,   eiga
harafturímóti javnan at verða boðin út, so tað ber til  hjá  fólki  at  nema
sær vinnuligan ella almennupplýsandi kunnleika.

2 Vaksnamannaútbúgvingar.

Fyri nærri at  lýsa  hugtakið  vaksnamannaútbúgving  er  neyðugt  at  greina
hugtakið.   Valt    er    at    nýta    hesa    allýsing    av    hugtakinum
“vaksnamannaútbúgving”.

Við  vaksnamannaútbúgving  er  at  skilja  ein  útbúgving,  ið  gevur  einum
persóni, ið  er  yvir  25  ár,  eina  førleikagevandi  útbúgving  ella  eina
uppískoytisútbúgving til eina útbúgving, sum viðkomandi hevur  frammanundan,
soleiðis at vinnuførleikin hjá viðkomandi økist.

Tá ið 25 ár er valt sum mark, er hetta í samsvari við  tað  aldursmark,  sum
er sett í nógvum londum í Evropa.

Vaksnamannaútbúgvingar kunnu býtast sundur í tvey. 1) Almenn  grundútbúgving
á fólkaskúlastigi og 2) útbúgvingarnar eftir fólkaskúlan. Tilboð um  almenna
grundútbúgving  á  fólkaskúlastigi  var   á   rímiligum   stigi   fram   til
kreppuárini, tá ið játtanin til kvøldskúlaundirvísingina minkaði munandi.

Neyðugt    er    kring    um    í    landinum    at    styrkja     tilboðini
útbúgving/eftirútbúgving av tilkomnum, so  tað  verður  gjørligt  hjá  flest
møguligum   at   fáa   førleikagevandi   undirvísing    á    fólkaskúlastigi
(fráfaringarroynd ella víðkað fráfaringarroynd fólkaskúlans). Á  henda  hátt
kunnu vinnuveikir bólkar bøta um almennan førleika og  samstundis  gera  seg
skikkaðan til at  fara  í  framhaldandi  útbúgving,  t.d.  miðnámsútbúgving.
Høvuðslærugreinirnar  til   fráfaringarroynd   fólkaskúlans   eru   føroysk,
støddfrøði og fremmandamál (serliga enskt).

Vaksnamannaútbúgvingar eftir fólkaskúlan fara vanliga  fram  á  teimum  ymsu
miðnámsskúlum. Síðan síðst í 1980 árunum er útboðið av lærugreinum,  serliga
HF-lærugreinum,  minkað  munandi.  Serliga   hevði   stakgreina   HF   stóra
undirtøku. Á yrkisskúlaøkinum er tað serliga handilsskúlin, ið  hevur  stórt
tilboð.  Handilsskúlin  bjóðar  vanliga  FHS-  og  HH-lærugreinir   út   sum
stakgreinalestur. Harumframt bjóðar handilsskúlin  eisini  merkonomútbúgving
(3 ára útbúgving við ymiskum sergreinum), datanomútbúgving og  1.  part  til
HD.

Studentaskúli er í Suðuroy, í Tórshavn,  á  Kambsdali  og  í  Klaksvík  (HF-
skeið). Handilsskúli er í Tórshavn og á Kambsdali og  kvøldskúladeildir  hjá
handilsskúlanum eru í Suðuroy, Vágum og Klaksvík.  Tekniskir  skúlar  eru  í
Tórshavn og í Klaksvík. Fiskivinnuskúli er í Vestmanna. Allir  hesir  skúlar
hava  almennar  lærugreinir,  umframt   at   yrkisskúlarnir   hava   serliga
vinnurættaðar lærugreinir. Sum nevnt áður í hesari  frágreiðing  skuldi  tað
borið til við at samskipað útbúgvingartilboðini at  tryggja  eitt  skilagott
tilboð til tey tilkomnu allastaðni í landinum.

Tað skuldi í størri mun enn í dag  staðið  teimum,  sum  hava  hug  at  taka
nakrar lærugreinir sum stakgreinalesandi, í boði at innskriva seg  um  dagin
í teimum flokkum/lærugreinum,  har  pláss  er.  Skipanin  er  kend  frá  HF-
skeiðunum, men ofta er tað ógjørligt hjá teimum stakgreinalesandi  at  verða
tikin upp til kjarnulærugreinirnar, av tí at flokkarnir  eru  fullsettir  av
fulltíðarnæmingum í hesum lærugreinum.

Tílík skipan er t.d. kend í Íslandi, og  hon  verður  nógv  brúkt,  bæði  av
teimum, sum eru í vinnu og sum vilja uppskúla ella eftirútbúgva seg,  og  av
teimum, sum ikki eru vinnuliga virkin. Tær lærugreinir, sum  pláss  ikki  er
fyri um dagin, og/ella sum eru nógv eftirspurdar, kundu verið bodnar  út  um
kvøldið.

Á henda hátt kundu fólk valt sær lærugreinir, ið  styrktu  teirra  vinnuliga
førleika. Tað kundu verið nakrar almennar og vinnuligar lærugreinir.  Eisini
kundu  vaksin  tikið  størri  partar  av  eini  miðnámsútbúgving  ella  alla
útbúgvingina, soleiðis at gjørligt varð at halda fram við víðari lestri.

Miðnámsskúlarnir við sínum fjølbroyttu útbúgvingartilboðum  kunnu  vera  ein
týðandi táttur  í  vaksnamannaútbúgvingunum.  Raksturin  av  slíkum  tilboði
hevur ikki fyri neyðini at vera so kostnaðarmikil, um vit fara  at  skilnýta
tað  útboðið,  sum  longu  er  á  skúlunum.  Fyri  tey,  sum  kunnu   fylgja
undirvísingini um dagin, er ikki talan um nakran serliga øktan kostnað  fyri
undirvísingarverkið. Longu nú rinda stakgreinalesandi eitt ávíst gjald  fyri
hvørja lærugrein, tey fylgja.

Endamálið víð slíkum útbúgvingartilboð er at geva vaksnum  høvi  at  útbúgva
seg víðari. Útbúgvingin kann soleiðis leiða til  eitt  nýtt  stig  í  teirra
yrki ella geva teimum møguleika fyri einum nýggjum yrki.

3 Arbeiðsmarknaðarútbúgvingar.

Í Føroyum hava vit  ikki  serstakar  arbeiðsmarknaðarútbúgvingar  annað  enn
tær, sum vinnuskúlarnir bjóða sum skeið ella sum skeiðsrøðir.

Endamálið við slíkum  útbúgvingum  er  at  styrka  um  arbeiðsførleikan  hjá
arbeiðsmegini  í  sínari  heild  og  at  bøta  um  fakliga   førleikan   hjá
arbeiðsleysum, so tey økja um møguleikar sínar  at  fáa  arbeiði.  Hækkan  í
førleika  hevur  eisini  við  sær,  at  einstaklingurin   styrkir   um   sín
demokratiska leiklut í samfelagnum.

Mett verður, at tað skuldi verið gjørligt hjá  Arbeiðsloysisskipanini  (ALS)
at  gingið  saman  við  pørtunum  á  arbeiðsmarknaðinum,   møguliga   eisini
Almannastovuni og yrkisskúlum o.tíl., við tí fyri eyga at fáa  eina  skipan,
sum setur arbeiðsmarknaðarútbúgvingar í fastari  kamar  í  mun  til  í  dag.
Hesar arbeiðsmarknaðarútbúgvingar kunnu verða skipaðar sum:

 • Útbúgving/skeið fyri ófaklærd, býtt upp í yrkis- ella tænastugreinir.
 • Eftirútbúgving av faklærdum, býtt upp í yrki.
 • Serlig skeið fyri arbeiðsleys.
 • Serlig skeið fyri øl.

Vanliga eru arbeiðsmarknaðarútbúgvingar ókeypis fyri  tann  luttakandi,  men
fyri at gera tað freistandi bæði  hjá  arbeiðsgevarum  og  arbeiðsmegini  at
nýta tílíkt skeiðsvirksemi, er tað umráðandi, at funnin verður ein  hóskandi
fíggingarháttur.

4 Atkomumøguleika.

Tað er ikki møguligt hjá øllum at koma fram at tí, sum er  umrøtt  omanfyri.
Serliga eru tað tey, sum búgva í Streymoy og  í  Eysturoy,  ið  hava  flestu
møguleikarnar í boði. Tó má roknast við, at tey, sum búgva í  Tórshavn  ella
sum hava møguleikar at koma hagar, eru tey, sum eru best fyri at  luttaka  í
ymiskum skeiðvirksemi.

Tá ið tað ræður um tær bókligu útbúgvingarnar,  er  fjarlestur  ein  háttur,
sum vinnur alt meira fram. Fjarlestur hevði verið ein  góður  møguleiki  hjá
teimum,  ið  ikki  kunnu  koma,  har  skúlin  er.  Fjarstøða   í   mun   til
undirvísingarstaðið  ella  trupulleikar  av  at   samskipa   arbeiðstíð   og
skeiðvirksemi kunnu vera orsøkir til, at tað liggur illa fyri at  luttøka  í
skeiðvirksemi/eftirútbúgving. Kunningartøkni er í hesum høpi eitt sera  hent
amboð í sambandi við fjarlestur.

Tá ið kunningartøkni  verður  tikin  í  nýtslu  sum  amboð  í  sambandi  við
skeið/útbúgvingar,  er  neyðugt,  at  útgerðin  er  atkomulig.  Hetta   kann
samskipast við KT-verkætlanina í fólkaskúlunum,  har  ætlanin  er,  at  hvør
skúli í landinum alt eftir næmingatali skal hava eitt ávíst tal  av  teldum,
ið eisini hava internetsamband. Í hesari verkætlan er eisini rúmd  fyri,  at
fólkaskúlin  á  staðnum  verður  ein  kunningarmiðdepil,  ið  m.a.  ger  tað
møguligt hjá øllum borgarum at nýta hesa útgerð. Hetta fer at hava  við  sær
- tá ið ætlanin er fullførd einaferð (seint í ár  2000)  -  at  øll  fólk  í
landinum á skúlunum hava atgongd  til  internetið.  Hetta  kundi  verið  ein
byrjan hjá teimum, ið enn ikki hava teldu/internet heima, at  fingið  innlit
í nýtslu av kunningartøkni.

Hugsast kann, at skúlar, sum hava stakgreinalestur í einstøkum  lærugreinum,
eisini fara at skipa fyri fjarlestri í hesum lærugreinum um internetið.

Í sambandi við  vaksnamannaútbúgving  og  arbeiðsmarknaðarútbúgvingar  verða
tað óivað útbúgvingar, sum eru so serstakar,  at  ikki  er  grundarlag  ella
fakligur førleiki í Føroyum til at  fremja  tær.  Slíkar  útbúgvingar  kunnu
verða roknaðar sum fjarlestur (t.d. um internet), ið onnur  lond  bjóða  út.
Skilagott og neyðugt verður at kunna seg  meira  við  slíkar  møguleikar  og
eisini at tryggja sær atgongd til á henda hátt at útbúgva seg. Tað veri  seg
bæði viðvíkjandi víðari útbúgving og eftirútbúgving.

6 Samanbinding av útbúgving í Føroyum og uttanland.

Møguleikarnir at byrja eina hægri útbúgving í  Føroyum  innan  ávís  øki  og
síðan gera hana lidna í einum øðrum landi eru rímiliga góðir.  Sí  meira  um
hetta  í kapitli 5.

7 Studentaflytføri og altjóða skrivstov.

Altjóðagerðin á útbúgvingarøkinum, sum greitt er frá í kapitli  5.1  á  síðu
90 ger, at størri tørvur er á vitan  um  útbúgvingar,  stuðulsmøguleikar  og
liviumstøður í øðrum londum, soleiðis at vit eru før fyri  at  geva  lesandi
nøktandi leiðbeining. Tørvur er eisini  á  øktum  samskifti  við  útlendskar
lærustovnar og á, at vit kunnu fylgja við í og  umsita  millumlanda  avtalur
og skipanir.

Flestu lærustovnar í Føroyum hava lestrarvegleiðing, men  tað  er  avmarkað,
hvat einstøku lestrarvegleiðararnir megna og hvat teir kunnu ráðgeva um.

Serliga eru tað tey, sum lesa uttan fyri Norðurlond,  ið  eru  slept  upp  á
fjall, men eisini tey, sum lesa í Danmark  og  øðrum  Norðurlondum,  hava  í
ávísan mun tørv á betri leiðbeining. Ein triði bólkur -  tey  sum  taka  ein
part av útbúgvingini í Føroyum og  annan  part  uttanlands  -  hevur  eisini
serligan tørv á ráðgeving, sum ikki  er  nøktaður  í  dag.  Ein  øðrvísi  og
rættuliga  nýggjur  bólkur  eru  tey   ph.d-lesandi,   sum   hava   tørv   á
granskingarsambondum uttanlands – annaðhvørt tí tey  skulu  taka  partar  av
granskingarútbúgving síni á útlendskum granskingarstovni ella tí tey  ynskja
samband við granskingarnetverk av áhuga fyri fakøki teirra.

Harumframt kundu aðrar tænastur  í  sambandi  við  lestur  uttanlands,  t.d.
umbýti av lesandi og lærarum, verið betri enn tær eru í dag.

Um verandi stovnar og skipanir skulu lyfta hesa uppgávu, gerst tað bert  við
samanlagt nógv størri arbeiðsorku og kostnaði, enn um  ein  samskipan  og  í
ávísan mun miðsavnan av arbeiðinum  fer  fram.  Aðrastaðni  er  vanligt,  at
altjóða skrivstovur á lærustovnunum taka sær av tílíkum arbeiði.

Ráðgevandi nevnd Stuðulsstovnsins hevur lagt uppskot fyri  landsstýrismannin
í útbúgvingarmálum at seta  á  stovn  eina  altjóða  skrivstovu  í  Føroyum.
Altjóða  skrivstovan  skal  verða  sambindingarliður   millum   lesandi   og
lærustovnar úti og heima og vera savningarstað fyri vitan  um  útbúgving  og
gransking, sum hevur áhuga  fyri  føroyingar  og  Føroyar.  Harumframt  skal
skrivstovan hava ítøkiligar uppgávur í  sambandi  við  lestrarvegleiðing  og
-ráðgeving, umsiting  av  millumlanda  avtalum  og  skipanum,  samskipan  av
samstarvi við útlendskar lærustovnar o.a.

1  Arbeiðsuppgávur hjá føroyskari altjóða skrivstov.

Nevndin sigur m.a. í uppskotinum, at ein altjóða skrivstova skal vera  amboð
hjá øllum føroyskum útbúgvingarstovnum, sum meta seg hava nyttu  av  tílíkum
stovni. Fleiri hægri lærustovnar í Føroyum umframt  lestrarvegleiðarafelagið
hava greitt sagt seg hava eina tílíka skrivstovu fyri neyðini.

Eisini metir nevndin, at allir granskingarstovnar kundu fingið gleði  av  tí
serkunnleika,  sum  verður  savnaður  á  altjóða  skrivstovuni.  Serliga   í
sambandi við ph.d.-lestur hava teir ráðgeving og hjálp fyri neyðini.

Harumframt  eiga  allir  einstaklingar,   sum   leita   sær   upplýsing   um
útbúgvingarmarknaðin uttanlands, at kunna venda sær  til  skrivstovuna  fyri
at fáa upplýsingar og ráðgeving.

Altjóða skrivstovan hevði kunnað savnað fleiri uppgávur, sum  í  dag  liggja
spjaddar, og kundi á tann hátt bygt upp  eina  sterka  ráðgeving  til  frama
fyri føroyskar útbúgvingarstovnar og lesandi uttanlands[104].


1 Savningarstaður fyri vitan um útbúgvingar-, granskingar- og
       stuðulsmøguleika.

Nevndin sigur m.a. í uppskoti sínum: Ein tann  týdningarmesta  uppgávan  hjá
altjóða skrivstovuni verður at  virka  sum  savningarstaður  fyri  vitan  um
útbúgvingar-, granskingar- og stuðulsmøguleikar uttan fyri Føroyar.

Sum er sita nógv fólk við vitan og persónligum kontaktum til útheimin -  tað
eru lestarvegleiðarar, lærarar, granskarar o.o. Hesi eru tó  so  spjadd,  at
tað mestsum er tilvildarligt, hvør kann fáa ágóðan av  vitanini.  Harafturat
kemur tann vitan,  føroyingar  staddir  uttanlands  í  lestrar-  ella  øðrum
ørindum hava. Tað er av stórum týdningi  at  varðveita  sambandið  við  tey,
soleiðis at samfelagið kann fáa størst møguligan ágóða av teirri íløgu,  sum
er løgd í at útbúgva hesi fólkini.

Ein  altjóða  skrivstova  við  góðum  sambondum  og  eini   heildarmynd   av
samskiftinum  millum  føroyska  útbúgvingar-  og   granskingarumhvørvið   og
útheimin kundi gjørt, at hetta tilfeingi varð væl betur gagnnýtt enn í  dag.
Ein altjóða skrivstova kann harafturat virka sum - sambindingarliður  millum
stovnar og fólk úti og heima - bæði formliga og óformliga.

2 Lestrarvegleiðing og -ráðgevin.

Ætlanin er ikki, at altjóða skrivstovan skal  koma  í  staðin  fyri  verandi
lestrarvegleiðing úti  á  lærustovnunum,  men  skrivstovan  skal  virka  sum
upplýsingardepil   fyri   lestrarvegleiðarar   og    skal    veita    teimum
servegleiðing,   Skulu   vit   kappast   við   londini   kring   okkum    um
útbúgvingartilboð, er neyðugt at hesi tilboð eru á sama støði og hava í  sær
somu møguleikar sum tey, sum skulu út um landoddarnar at  lesa.  Skrivstovan
kann eisini umsita netverksavtalur og leggja lag á, tá stovnar ætla  sær  at
gera samstarvsavtalur við útlendskar lærustovnar.

1  Samstarv við lærustovnar uttanlands og umsiting av millumlanda avtalum
        og skipanu.

Altjóða skrivstovan kann styrkja samskiftið við lærustovnar  uttanlands  við
at stovna og viðlíkahalda sambond við útlendsku lærustovnarnar  og  í  hesum
sambandi at veita tænastur til føroyskar lærustovnar,  sum  ynskja  at  nýta
hesi sambond.

Skrivstovan kann eisini virka fyri umbýti av lesandi, og herundir eisini  at
útlendingar koma higar at útbúgva seg. Her kundi skrivstovan møguliga  verið
íverksetari og ráðgevandi viðvíkjandi góðskriving  (meritering),  t.v.s.  at
hon kundi hjálpt lærustovnunum við áseting av  ECTS-stigum[105]   fyri  ymsu
skeiðini.

Altjóða  skrivstovan  kundi  eisini  gjørt  kunningartilfar  til  útlendskar
studentar, sum kundu hugsast at komið til Føroyar  og  kundi  annars  hjálpt
við upplýsing til bæði føroyskar og útlendskar lærustovnar.

3 Samband við altjóða skrivstovur í øðrum londu.

Altjóða skrivstovur aðrastaðni standa í nógvum førum  fyri  samstarvsavtalum
og fyri stórum parti av samskiftinum millum hægri lærustovnar. Um vit  skulu
vera partur av altjóða útbúgvingarmarknaðinum, er  alneyðugt  at  vit  skipa
okkum soleiðis, at vit fáa sum mest burturúr, men eisini  á  ein  hátt,  sum
útlendskir lærustovnar kunnu gjøgnumskoða.

Í øllum Norðurlondum og í Evropa sum heild eru altjóða  skrivstovur  knýttar
at ella  eru  partur  av  hægri  lærustovnum.  Ymiskt  er,  hvussu  tær  eru
skipaðar, men felags fyri tær er, at  tær  umsita  netverksavtalur,  ráðgeva
innan meritering, veita lesandi beinleiðis ráðgeving og praktiska hjálp.

Flest allar  altjóða  skrivstovur  ráðgeva  lærustovninum  í  spurningum  um
útbúgvingar og viðkomandi viðurskifti annars í útlondum. Nakrar  skrivstovur
veita tænastur til studentar burturav, meðan aðrar skrivstovur eisini  veita
tænastur til granskarar, serliga ph.d.-lesandi, sum fara út í heim.

Tá farið verður undir  at  skipa  eina  altjóða  skrivstovu  í  Føroyum,  er
neyðugt, at vit leita okkum hjálp frá øðrum, sum hava verið í  gjøgnum  somu
tilgongd.  Vit  eiga  millum  annað  at  hyggja  eftir,  hvussu   smáir   og
samansettir  stovnar  hava  gjørt,  sum  t.d.  Háskólinn   á   Akureyri   og
Handelshøjskole Syd í Danmark. Men vit  eiga  eisini  at  hyggja  at  størri
eindum, sum hava sama spektrið av uppgávum, sum ein felags  føroysk  altjóða
skrivstova fer at hava.

Tað er eisini umráðandi at fáa sambond við leiðarar á  altjóða  skrivstovum,
sum kunnu leggja okkum lag á arbeiðið  at  uppbyggja  skrivstovuna.  Nevnast
kann, at Setursskrivstovan á Fróðskaparsetrinum í eina  tíð  hevur  samskift
við fólk frá altjóða skrivstovum og lyklapersónar úr ymsum londum,  sum  eru
áhugað í at veita ráðgeving og at taka upp formligt samstarv, so skjótt  ein
altjóða skrivstova verður veruleiki.

2 Uppbygging av skrivstovuni og stovnsligur karmu.

Ráðgevandi  nevnd  stuðulsstovnsins  skjýtur  upp,  at  altjóða  skrivstovan
verður á Fróðskaparsetri Føroya, men at skrivstovan fær sína egnu  játtan  á
løgtingsfíggjarlógini  og   at   stovan   rindar   Fróðskaparsetrinum   fyri
meirútreiðslur, ið standast av at hýsa skrivstovuni eftir  sama  leisti  sum
fyri Granskingarráðið.

Við at hava skrivstovuna á Fróðskaparsetrinum verða  skrivstovuútreiðslurnar
so lágar, sum til ber, tí tænastur og kunnleiki, ið frammanundan  finnast  á
stovninum,  kunnu  nýtast.  Annar  fyrimunur  við  at  hava  skrivstovuna  á
Fróðskaparsetrinum er, at her kann altjóða skrivstovan  fáa  best  møguligar
umstøður at virka undir, tá ræður um fakligt umhvørvi og nýtslu  av  verandi
sambondum úteftir. Vansin við at leggja  skrivstovuna  á  Fróðskaparsetrinum
er, at sambandið við onnur enn tey, sum eru knýtt at  Setrinum,  kann  verða
truplari, enn um hon var fyri seg sjálva í einum høli  aðrastaðni  í  býnum.
Roknað verður við, at skrivstovan sbrt. hesum  uppskoti  við  øllum  fer  at
kosta 550.000 kr. um árið.

8 Langtíðarætlanir fyri hvussu vit byggja upp nýggjar útbúgvinga.

Tá vit skulu gera langtíðarætlanir  fyri,  hvussu  vit  byggja  upp  nýggjar
útbúgvingar, er fyrsta  stigið  at  gera  okkum  greitt,  hvussu  vit  vilja
raðfesta, hvørjar útbúgvingar vit vilja hava  her  á  landi,  og  á  hvørjum
stigi tær skulu vera.

Ymisk atlit kunnu avgera, hvørjar útbúgvingar skulu vera  í  landinum,  eitt
nú  hvussu  stórur  tørvurin  er  á  fólki  við  viðkomandi  útbúgving,   um
arbeiðsmegi  við  viðkomandi  útbúgving  væntandi  (vegna   serlig   føroysk
viðurskifti) verður minni verd,  um  hon  er  nomin  uttanlands,  um  serlig
viðurskifti við útbúgvingini onkursvegna gera, at tað í serligan mun er  til
gagns fyri vinnulívið ella aðrar útbúgvingar,  at umhvørvið er  í  landinum,
ella at aðrar útbúgvingar bera í sær, at tilfeingi kortini  er  í  landinum,
soleiðis  at  tað  verður  lutfalsliga  bíligt   og   ómakaleyst   at   seta
útbúgvingina á stovn her.

Raðfestingin millum støðis- og kandidatútbúgvingar  á  einum  øki  eigur  at
vera  ymisk,  alt  eftir  hvat  samfelagnum  tørvar   at   fáa   burtur   úr
útbúgvingini. Er talan um  eitt  lutfalsliga  breitt  øki,  har  tørvurin  á
útbúnum fólki er stórur, og tørvur verður á javnari tilgongd (t.d.  løgfrøði
ella kunningartøkni), talar mest fyri at hava kandidatútbúgvingina  her.  Er
talan hinvegin um øki,  har  tørvur  er  á  háspesialiseraðari  vitan  (t.d.
biotøkni) ella serligu umstøður okkara gera, at  vit  í  alheims  høpi  mugu
metast at hava serligar fortreytir – og harvið skyldu  –  at  granska  (t.d.
føroyskt mál og mentan), mugu vit eisini hava kandidatútbúgvingar.

Í valinum millum, hvørjar eftirútbúgvingar vit skulu hava  sjálv,  eiga  vit
at meta um, hvørt málbólkurin er so stórur, at  hann  kann  ”bera”  íløguna,
ella bólkurin er so lítil og háspesialiseraður, at tað  kanska  bæði  verður
bíligari  at  nema  eftirútbúgvingina   aðrastaðni,   og   øvut   at   lítla
grundarlagið ger, at vandi  verður  fyri,  at  ikki  ber  til  at  uppbyggja
neyðuga førleikan í at veita eftirútbúgvingina her.

Nú er tað kortini ikki so, at valini, vit skulu  gera,  neyðturviliga  skulu
vera so knívskorin: Sum sagt verður í partinum um  altjóða  samstarv,  kunnu
útbúgvingar  verða  veittar  á  einum  ávísum  útbúgvingarstaði,  ella   tær
kunnu verða settar saman av pørtum frá fleiri ymiskum útbúgvingarstøðum,  at
serútbúgvingar t.d. kunnu verða  tiknar  aðrastaðni  enn  støðisútbúgvingar.
Í hvørjum føri sær eigur at verða mett um, hvat betur loysir seg  – at  gera
samstarvsavtalur við útbúgvingarstovnar uttanlands, sum  frammanundan  veita
hesar útbúgvingar, ella at gera tær í Føroyum.

Fyrimunir eru, sum  vit  eisini  vísa  á,  við  báðum  skipanum:  senda  vit
næmingar út í heim  at  útbúgva  seg,  soleiðis  at  teir  koma  í  fremmant
umhvørvi at virka og læra onnur mál og mentan, so er tað bæði mennandi  fyri
einstaka  næmingin  og  ein  fyritreyt  fyri  samfelagsligari   altjóðagerð.
Fyrimunirnir við at  gera  útbúgvingar  á  føroyskum  útbúgvingarstovnum  og
møguliga fáa lærarar uttaneftir at undirvísa eru m.a.,  at  tað  virkar  við
til at skapa umhvørvi heima hjá  okkum  sjálvum  og  hækka  stigið,  bæði  á
okkara egnu útbúgvingarstovnum og í samfelagnum sum heild.

Við nýggju tøkniligu møguleikunum innan fjarundirvísing  verður  lættari  at
leggja til rættis útbúgvingar  í  samráð  við  og  í  sambandi  við  stovnar
uttanlands. Møguleiki verður at  fáa  eitt  fjølbroyttari  frálæruútboð,  og
sjálv kunnu vit bjóða okkum  fram innan øki,  har  vit  eru  sterk.   Eisini
verður gjørligt, at føroyskir  útbúgvingarstovnar  í  størri  mun  samstarva
sínámillum, so vit gagnnýta undirvísingartilfeingi betur.

Fyri einstaka næmingin merkir hetta  størri  smidleika  –  næmingar  fara  í
størri mun at  kunna  leggja  útbúgvingargongdina  til  rættis  eftir  egnum
tørvi, og skift kann verða ímillum at vera til  staðar  á  egnum  lærustað/-
stovni, ella aðrastaðni í Føroyum, uttanlands ella heima við hús.

Fjarundirvísing  hóskar  seg,  longri  frammi  ein  er  staddur   í   einari
útbúgvingargongd. Men  fjarundirvísingin  kann  ivaleyst  eisini  við  góðum
úrsliti verða tikin upp í undirvísingina  í  fólkaskúlanum  -  lærarin  kann
t.d. leggja uppgávur út á internetið til næmingarnar at loysa.

Almennfaklig lestrartilboð,  ið  verða  tillagað  tørvinum  hjá  privata  og
almenna arbeiðsmarknaðinum, kunnu verða ment bæði sum heilar útbúgvingar  og
sum eftir- og framhaldsútbúgvingartilboð.

Tá ið vit – grundað á omanfyrinevndu fyrilit  –  hava  avgjørt  møguliga  at
seta á stovn útbúgving í Føroyum, og  ítøkiligu  stigini  skulu  takast  til
skipan  og  innihald,  eigur  hetta  at  verða  gjørt,  soleiðis  at  ymisku
áhugamálini sleppa at seta fram  síni  sjónarmið  og  allarhelst  beinleiðis
ávirka  úrslitið.  Hetta  er  serliga  týdningarmikið,  tá   talan   er   um
málrættaðar útbúgvingar, t.d. til vinnulívið.  Meira  alment  eigur  fyrilit
eisini at verða fyri, at  útbúgvingar  hava  størst  møguligt  grundfesti  í
samfelagnum, soleiðis at sum mest nytta fæst burtur úr teimum.

   Ítøkilig sti.

Nevndin hevur frammanfyri víst á ymisk  viðurskifti  í  verandi  skipan,  ið
eiga at verða broytt. Eisini er víst á nýggj tiltøk, ið nevndin metir  kunnu
fremjast innan eina ávísa tíð. Nevndin hevur í  sínum  uppbýti  ikki  skilað
til, hvørt tilfeingisgrundarlagið er tøkt til at fremja tilráðingarnar  ella
ikki, men hevur bert mett um, í hvønn mun tað  kann  fremjast  innan  ávísan
tíðarkarm. Tá ið gjørt verður av at fara undir at seta  tiltøk  í  verk,  er
neyðugt at tryggja sær, at neyðugt tilfeingi er  til  taks  fyri  at  fremja
uppgávuna.

Niðanfyri er víst á tær tilráðingar, sum nevndin hevur mælt til  at  fremja.
Tilráðingarnar eru býttar upp í tríggjar bólkar: 1) eftir stuttari tíð  (upp
til 3 ár) 2) eftir lutfalsliga longri tíð (millum 3 til 6 ár) og  3)  einans
eftir umfatandi  umleggingum  og  fyrireikingum,  sum  tískil  taka  munandi
longri tíð. Tíðarflokkingin er at fata sum vegleiðandi.

1 Eftir stuttari tíð (upp til 3 ár).


1 Samstarvið millum pedagogar og lærarar um seinastu árini undan skúlaaldri
      og fyrstu árini í skúlanum.

Fleiri dagstovnar verða settir á stovn  ymsa  staðni  í  landinum.  Fyri  at
tryggja eitt so lagaligt skifti millum  dagstovn  og  fólkaskúla  til  frama
fyri næming, foreldur og skúla/lærarar, verður skotið upp, at  pedagogarnir,
sum arbeiða við teimum elstu børnunum á dagstovninum, í so  góðari  tíð  sum
gjørligt fyrireika børnini til fólkaskúlan í  samstarvi  við  teir  lærarar,
sum skulu hava hesar næmingar í fólkaskúlanum.

Hetta samstarv eigur eisini í  ein  ávísan  mun  at  halda  fram,  eftir  at
næmingurin er komin í 1. flokk, tí pedagogar og lærarar hava fyri  ein  part
hvør sín førleika, sum saman verða øllum at gagni.

Neyðugt er at seta barnið/næmingin í hásætið.

2 Samskipa fólkaskúlar uttan framhaldsdeild við fólkaskúla, sum hevur
      framhaldsdeild.

62 fólkaskúlar eru kring um í landinum. Av  hesum  hava  18  framhaldsdeild,
meðan 44 sostatt ikki  hava  framhaldsdeild.  Millum  hesar  44  fólkaskúlar
uttan framhaldsdeild eru 13 skúlar, sum ikki hava undirvísing  fram  til  7.
flokk. 3 hava undirvísing fram til 6. flokk, 6 fram til 5. flokk og  4  fram
til 4. flokk. Næmingarnir í hesum 13 skúlunum skulu  skifta  skúla  fyri  at
koma í hægri flokk, áðrenn farið verður í framhaldsdeildina. Harumframt  eru
31  fólkaskúlar,  har  næmingarnir  skulu  skifta  skúla  fyri  at  koma   í
framhaldsdeildina (8. – 10. flokk).

Fyri at tryggja, at skiftið  frá  tí  lítla  bygdarskúlanum  til  nýggjar
fremmandar umstøður gerst so ómakaleyst sum gjørligt, verður skotið  upp,
at eitt formligt samstarv verður fingið í lag  millum  teir  skúlar,  sum
lata næmingar til teir størru skúlarnar. Samstarvið  eigur  at  fevna  um
fyrireiking   til   skúlaskiftið   fyri   bæði   næming   og    foreldur,
undirvísingartilfar,  leiðslu  og  skúlanevnd.  Fyri  at  tryggja  størst
formliga samskipan kundi ein loysn verið, at  skúlin  við  framhaldsdeild
hevði sum uppgávu at virka sum økisskúli, t.e. at hesin skúli hevði  eina
umsjón við teimum skúlum í økinum, sum ikki hava  framhaldsdeild  og  sum
lata næmingar til  skúlan.  Hetta  samstarv  kundi  verið  framt  við  at
økisskúlastjórin hevði regluligar fundir við hinar skúlaleiðararnar  fyri
at tryggja skilabestu samskipanina, skifta um fakligar og  námsfrøðiligar
royndir o.a.

3 Samskipa (trygt) skifti frá fólkaskúla til miðnámsskúl.

Formliga gevur 9. flokkur atgongd til miðnámsskúlarnar og tí eigur at  verða
farið beint frá 9. skúlaári til miðnámsútbúgving. Fyri tey, sum  ikki  halda
hetta vera møguligt, verður 10. skúlaár lagað til  miðvísa  fyrireiking  til
víðari útbúgving, bæði fyri tey, sum fara beinleiðis  víðari,  og  tey,  sum
seinni vilja útbúgva seg víðari.

4 Fremja roynd við 10. flokki, sum ger leiðina frá fólkaskúla til
      miðnámsskúla lagaligar.

Í nýggju fólkaskúlalógini er gjørligt at skipa fyri breytatilboðum. Hugsast
kundi, at roynd varð fyriskipað við nøkrum breytatilboðum í  samstarvi  við
miðnámsskúlar  fyri  at  veita   næmingunum   møguleika   at   royna   eina
”tøknibreyt”, ”handilsbreyt”,  ”fiskivinnubreyt”,  ”studentabreyt”  o.s.fr.
Kannað kundi eisini verið, um gjørligt var at fáa avriksflutning  fyri  ein
part av hesari tíð, tá ið farið verður á miðnámsskúla.

5 Seta skipan í verk, ið veitir skúlaleiðslunum í fólkaskúlanum betri
      umstøður at útinna námsfrøðiliga leiðsl.

Leiðslan í fólkaskúlanum hevur  nógvar  uppgávur.  Serliga  hevur  hon  ein
týðandi leiklut í at fremja ætlanirnar í fólkaskúlalógini. Neyðugt  er,  at
leiðslan fær góðar karmar at  virka  undir  fyri  at  fremja  námsfrøðiliga
leiðslu. Hetta eigur m.a. at fevna um leiðaraútbúgving fyri  skúlaleiðslur,
førleikakrøv til umsøkjarar, netverk og dagføring av leiðsluførleika.

6 Seta á stovn netverk, samstarv og námsfrøðiligt menningararbeiði í
      miðnámsskúlunu.

Fleiri miðnámsskúlar eru, sum liggja nærhendis hvørjum øðrum. Eindirnar eru
vanliga smáar. Fyri at fáa íblástur til dagliga arbeiðið og lata onnur  fáa
gleði av royndum hjá einstaka skúlanum, vildi eitt formligt netverk  millum
miðnámsskúlarnar kunnað givið hvørjum øðrum nógv, sum longu er til staðar í
dag, men sum er spjatt.

Samstarv millum skúlar/lærarar innan felagsøki, t.d. KT,  felagslærugreinir,
námsfrøðiligt arbeiði,  vildi  á  sama  hátt  kunnað  vigað  upp  fyri  smáu
eindunum og kunna veitt hvørjum skúla/lærara ein íblástur,  sum  hevði  ført
við sær, at skúlin/lærarin fekk lut í  royndum  hjá  øðrum.  Slíkt  samstarv
skuldu eisini kunnað tryggjað námsfrøðiliga menning, bæði  hjá  tí  einstaka
og skúlunum sum heild.

7 Góðskukervi og reglulig meting í undirvísingarverkinu.

Farið  verður  undir  at  seta  í  gongd  metingar  av  undirvísingar-   og
granskingarverkinum. Hetta verður bygt upp í tveimum. Hitt  fyrsta  er  ein
innanstovna góðskukervisskipan á teimum  einstøku  stovnunum  út  frá  sama
hugsanarhátti,  sum   liggur   aftan   fyri   ISO-skipanirnar,   t.d.   sum
dygdarmenningin   í   vinnuskúlunum   ger.   Ábyrgdina   av    hesum    fáa
stovnsleiðslurnar  saman við  teimum,  sum  starvast  í  undirvísingar-  og
granskingarverkinum við hjálp frá ráðgevum uttanífrá.  Í  hesum  formi  eru
metingar  eitt  gott  amboð  at  seta  sær  nýggj  mál  og  heysta  ónýttar
menningarmøguleikar.  Hin  næsta  er  vanliga  eftirlitið  hjá  yvirskipaðu
umsitingarleiðsluni. Um tørvur er á serligum stovni ella serligari skipan í
Undirvísingar- og Mentamálastýrinum, verður hetta kannað nærri.

8 Styrkja undirvísingina innan KT á universitetsstig.

Stig verða tikin til at styrkja undirvísingina innan KT á  universitetsstigi
fyri at stuðla upp undir KT sum vinnuøki og fyri at  nøkta  tørvin  á  fólki
við KT førleika á hægri stigi til  arbeiðsmarknaðin.  Hetta  átak  eigur  at
verða samskipað við og stuðlað undir tilráðing 7.2.5 á síðu 136.

9 Seta á stovn útbúgving innan bioteknolog.

Fyri at nýta tilfeingið úr havinum til annað enn mat, eitt  nú  sum  ráevni
til aðra vøru, verður útbúgving innan bioteknologi sett á stovn  við  tí  í
hyggju at gerast grundarlag undir vinnuligum virksemi. Mælt verður til,  at
útbúgvingin fer fram á Fróðskaparsetri Føroya.

10 Læraraskúlaútbúgvingin tillagast nýggju umstøðunum, møguliga samskipast
      við Fróðskaparsetur Føroy.

Læraraskúlaútbúgvingin  verður  dagførd  samsvarandi  nýggju  krøvunum  til
fólkaskúlan, serliga við atliti at nýggju fólkaskúlalógini og broytingini í
samfelagnum. Kannað verður, í hvønn mun  eitt  møguligt  samstarv/samskipan
kann  fara  fram  við  Fróðskaparsetur  Føroya  innan  tað  fakliga   økið,
hølisviðurskifti, útgerð, fyrisiting o.a.

11 Seta í verk gransking innan námsfrøði, t.d. við ph.d. í námsfrøð.

Farið verður í holt við at seta á stovn gransking innan námsfrøði.  Neyðugt
er at fremja gransking innan hetta øki við støði í heimligu viðurskiftunum.
Granskingin fer fram í samstarvi millum Fróðskaparsetur  Føroya  og  Føroya
Læraraskúla.

12 Seta í verk eitt vitanarnet, ið bindur alt skúlaverkið saman um KT
      (íroknað Fróðskaparsetur Føroya.

Tikin verða stig til at seta á stovn eitt  vitanarnet,  sum  skal  tæna  sum
eitt net, har skúlar sínámillum kunnu skifta um royndir, seta  upp  fakligar
kjaksíður,  elektoniskar  ráðstevnur  o.a.  Allir  skúlar  verða  bundnir  í
vitanarnetið    soleiðis,    at    bæði    horisontalt     og     verktikalt
samskifti/samarbeiði fer fram í størst møguligan mun.

13 Styrkja samfelagsvísindi á Fróðskaparsetri Føroy.

Samfelagsvísindi fáa  neyðugt  tilfeingi  fyri  veruliga  at  kunna  útinna
samfelagsvísindaliga gransking.  Tørvurin  á  at  styrka  henda  partin  av
granskingini veksur alsamt. Neyðugt er at fáa eina  óhefta  ráðgeving,  sum
økt gransking innan samfelagsvísindi kann virka fyri, samstundis sum stigið
í almenna kjakinum kann hækkast. So hvørt  sum  føroyska  fyrisitingin  fær
sínar egnu siðir, m.a. innan  lógararbeiði  og  lóggávu  yvirhøvur,  verður
neyðugt við gransking og undirvísing innan hesi øki.

14 Savna hægri undirvísing og gransking á/undir Fróðskaparsetri Føroya í
      størst møguligan mun.

Gransking í Føroyum verður - eftir hoyring hjá Granskingarráðnum  -  raðfest
og samskipað undir  Fróðskaparsetrinum  í  nýggjari  depilsskipan.  Neyðugar
tillagingar, møguliga í bygnaðinum á Fróðskaparsetrinum, verða gjørdar  fyri
at   veita    størri    møguleika    fyri    samfelagsligum    raðfestingum.
Granskingarstovnar yvirhøvur ganga inn  í  depilsbygnaðin  og  samskipan  er
eisini við skúlaverkið, serliga  hægru  útbúgvingarnar  og  við  vinnulívið.
Raðfest verður, hvussu og nær  farið  verður  undir  nýggja  granskingarøkið
fyri at styrkja gransking, menning, vitan og frálæru í Føroyum.

Gransking og menning innan  vinnulívið  verður  samskipað  við  granskingar-
deplarnar og arbeitt verður fyri, at privata vinnulívið er við í  fíggingini
av endamálsgransking og menningarætlanum.

15 Endurskoða uppgávuøkið hjá granskingarráðnum við atliti at lítla
      granskingar-umhvørvinu.

Uppgávuøkið hjá Granskingarráð  Føroya  verður  endurskoðað  við  atliti  at
lítla granskingarumhvørvinum.

16 Seta á stovn altjóða skrivstov.

Altjóða skrivstova verður sett á stovn fyri at  tryggja,  at  kunnleikin  um
útbúgvingar uttanlands fær størst møguliga útbreiðslu. Skrivstovan fær  m.a.
eisini til uppgávu at tryggja altjóða góðkenning av føroyskum útbúgvingum  á
universitetsstigi fyri at veita so dygt studentaflytføri sum gjørligt.


17 Raðfesta granskingarnetverkið hjá smátjóðum hægr.

Tikin verða stig til at fáa økt um netverkið innan gransking  við  smátjóðum
fyri at skifta um royndir við lond, sum vit hava nógv felags  áhugamál  við.
Á ráðstevnuni ”Microstates 99”, ið var í apríl 1999, vórðu netverk fingin  í
lag. Hóskandi kundi verið at bygt víðari á tey og formskipað samstarvið.

18 Menningarbólkur millum skúlaverkið, granskingarumhvørvið og vinnuna
      verður settur á stovn.

Fyri at tryggja størst møguligt samstarv verður ein  menningarbólkur  settur
á   stovn   við   umboðan   frá   Undirvísingar-    og    Mentamálastýrinum,
granskingarumhvørvinum,       Vinnumálastýrinum       og       vinnulívinum.
Menningarbólkurin fær til uppgávu at tryggja  sameining  av  undirvísingini,
granskingini og vinnulívinum.

2 Lutfalsliga longri tíð (millum 3 til 6 ár).


1 Seta í verk royndirnar við 10. flokki sum bindilið ímillum fólkaskúla og
      miðnámsskúl.

Tær royndir, ið  framdar  eru  við  at  gera  skiftið  frá  fólkaskúla  til
miðnámsskúla (tilráðing 7.1.4 á síðu 133), verða formliga settar í  verk  í
øllum framhaldsdeildum.

2 Fremja tvørskurð av miðnámsútbúgvingunum við størri horisontalum
      samstarvi fyri eyg.

Allar miðnámsútbúgvingar verða kannaðar og samanbornar við tí fyri eyga  at
fáa í lag størri horisontalt samstarv, bæði innan hvørja lærugrein  sær  og
innan fakøkir.

3  Útbyggja eftirmetingina við mátingum bæði innan- og uttanland.

Tá ið góðskukervið og reglulig meting í undirvísingarverkinum  eru  komin  á
eitt rímiligt støði (sí tilráðing 7.1.7 á síðu 134) verða stig tikin til  at
seta regluligar mátingar á  stovn  millum  skúlar/stovnar,  bæði  innan-  og
uttanlands  (t.d.  benchmarking).  Talan  kann  eisini  verða  um   at   fáa
eftirmetingarstovnar at fremja regluligu eftirmetingina, t.d. OECD.

4 Fáa altjóðagerðina inn sum ein natúrligan lið í fólkaskúlanum og
      miðnámsútbúgvingunu.

Altjóðagerðin verður tikin inn í skúlan sum ein natúrligur partur av
undirvísingini.

5 Undirvísing og gransking innan KT á universitetsstigi. Gransking og tøkni
      í samfelagnu.

Av tí at hesin spurningur fevnir um øll samfelagsøki, verður skotið upp,  at
 almennur politikkur viðvíkjandi gransking, tøkniligari menning og  leikluti
teirra í  vitanarsamfelagnum, sum kemur afturat   tí  ídnaðarsamfelagi,  vit
hava livað í og sum ikki longur einsamalt klárar at leggja  støði  undir  ta
vælferð og menning, vit ynskja.

Uppskot til eina orðing er hjáløgd sum ískoyti (sí skjal 1 á síðu 142.

6 Seta á stovn vitanardepla.

Skúlar og undirvísingar- og granskingarstovnar fáa, umframt sínar vanligu
uppgávur, álagt at virka sum teir vitanardeplar, sum so stórur tørvur  er
á í samfelagnum. Eitt útgreiningararbeiði verður sett  í  gongd  fyri  at
greina, hvussu undirvísingarverkið og  granskingarumhvørvið  kunnu  røkja
hesa uppgávu - frá fólkaskúlunum  til  Fróðskaparsetrið.  Bygt  verður  á
ætlanina "Kunningartøkni í fólkaskúlanum" og kunningartøkni í  skúlum  og
granskingarstovnum yvirhøvur. Kannað verður, hvussu hendan  uppgáva  kann
skipast og hvørjar játtanir hon krevur.

7 Fáa í lag avtalu við ES um útbúgvingar- og granskingarskipani.

Fyri at fáa lut í teimum  skipanum,  ið  fara  fram  innan  útbúgving  og
gransking í ES, verður avtalað gjørd við ES um,  at  Føroyar  fáa  lut  í
teimum skipanum, ið mettar verða hóskandi til okkum.

8 Keypa ávísar tænastur frá OEC.

Avtala verður gjørd við OECD um at keypa ávísar tænastur  til  meting  av
undirvísing og gransking í Føroyum.

3 Einans eftir umfatandi umleggingum og fyrireikingum og sum tískil taka
     munandi longri tí.


1 Formur: Royndir við fríari undirvísingarformu.

Til tess at meta um møguleikarnar at royna aðrar undirvísingarformar  verða
tær royndir, sum  eru  gjørdar  í  fólkaskúlanum  og  miðnámsútbúgvingunum,
samanfataðar og lagdar verða til rættis víðkaðar royndir við aðrari frálæru
enn floksundirvísing.

Talan eigur bæði at vera um  royndir  á  einstøkum  skúlum,  royndir  millum
skúlar á sama stigi og royndir millum skúlar á ymiskum stigum.

Serliga verður kannaður møguleikin  at  geva  felagsundirvísing  tvørtur  um
skúlamørk hjá miðnámsskúlunum í teimum lærugreinum, sum eru felags.

2 Innihald:  Royndir við  spurningastýrdari innlærin.

Tær royndir, sum  eru  gjørdar  við  temaundirvísing,  arbeiðsvikum  o.s.fr.
verða gjørdar upp og út frá hesum verða nýggjar royndir  lagdar  til  rættis
við  spurningastýrdari  undirvísing  á  øllum  skúlastigum.  Fyri  at   gera
næmingar og lesandi meira virkisfør  verður  arbeitt   ímóti  at  størri  og
størri   partar    av    undirvísingini    verða    loystir    frá    sterku
lærugreinabindingini og at lærugreinirnar í staðin verða  nýttar  sum  amboð
at finna  loysnir  á  spurningunum.  Á  tann  hátt  nærkast  arbeiðslagið  í
skúlanum arbeiðslagnum í samfelagnum annars.

3 Trygg skúlabyrja.

Eitt útgreiningararbeiði verður sett í  gongd  fyri  at  tryggja  eina  góða
skúlabyrjan.  Hetta skal bæði  vera  eitt  samstarv  millum  dagsstovnar  og
skúlar á størru plássunum og møguleikarnar hjá børnunum at fáa  samband  við
skúlarnar fyri 7 ára aldur á smáplássunum.

4 Tilboð um hægri útbúgvinga.

Miðað verður eftir, at tey granskingarøki og undirvísingarumhvørvi á  hægsta
stigi, sum eru neyðug  fyri  føroyskt  mál,  mentan,  náttúru,  samleika  og
samfelag, eru tøk í Føroyum og annars allar tær  hægru  útbúgvingarnar,  sum
við fyrimuni (í virkisføri ella búskaparliga) kunnu vera í Føroyum.

Ígjøgnum altjóða skrivstovu, hóskandi stuðulsskipanir  og avtalur við  onnur
lond og netverk innan útbúgving verður tryggjað, at  føroysk  lesandi  kunnu
leita sær til útbúgvingarstøð í øðrum londum, sum bjóða  lestur   og  prógv,
sum ikki eru tøk í Føroyum.   Hetta  amboðið  verður  nýtt  virkið  fyri  at
útvega føroyskum lesandi bestu møguleikar og samstundis fyri  at  skapa  net
við sambondum við  týdningarmikil  granskingarumhvørvi  í  okkara  parti  av
heiminum.




1 Atgongd til hægri lestur í hinum Norðurlondu.

Í 1996 varð avtala gjørd millum Danmark, Finnland, Ísland, Noreg og  Svøríki
um javnbjóðis atgongd til hægri lestur hjá  persónum  í  nevndu  londum  við
lærustovnarnar hjá hvør øðrum  (umrødd  í  5.  kapitli).  Í  avtaluni  binda
partarnir seg til at tryggja øllum, sum ynskja at fara  undir  hægri  lestur
og  sum  búgva  í  einum  av  londunum,   javnbjóðis   atgongd   til   hægru
lærustovnarnar.

Avtalan tilskilar, at londini Danmark,  Finnland,  Noreg  og  Svøríki  skulu
gjalda 22.000 danskar kr. um árið fyri hvønn lesandi. Hvørt ár verður  gjørt
upp, hvussu nógv lesandi, hvørt landið hevur í einum av hinum  londunum,  og
nettoútreiðslurnar ella -inntøkurnar verða síðani mótroknaðar í  upphæddini,
sum  londini  hvørt  sær  rinda  Norðurlendska  Ráðharraráðnum.  Ísland   er
undantikið hesi reglu og  rindar  einki  fyri  íslendsk  lesandi  við  hægri
lærustovnar í hinum Norðurlondum.

Føroyingar   hava   higartil   verið   partur    av    hesi    norðurlendsku
samstarvsavtaluni sum danskir ríkisborgarar. Danir hava tískil  goldið  fyri
teir føroyingar, sum lesa í hinum Norðurlondum.

Um ríkisrættarligu viðurskiftini við  Danmark  verða  broytt,  mugu  Føroyar
koma við í hesa norðurlendsku  samstarvsavtaluna.  Verandi  avtalan  fer  úr
gildi 31. desember 1999, og tí er ógreitt,  hvør   kostnaðurin  kann  gerast
fyri Føroyar.  Áhugavert  verður  at  síggja,  um  kostnaðurin  framhaldandi
verður 22.000 kr. fyri hvønn lesandi og um Ísland  framvegis  sleppur  undan
at gjalda fyri síni lesandi. Men  hóast  Ísland  møguliga  skal  rinda  eitt
ávíst gjald, verður mett, at møguleikin skuldi verið góður fyri, at  Føroyar
sleppa undan gjaldinum. Hetta er kortini ein samráðingarspurningur.

NORDPLUS-skipanin varð sett á stovn í 1988, og endamálið við  skipanini  er
at  økja  um  flytføri  hjá  lesandi  og  lærarum  ímillum   norðurlendskar
útbúgvingarstovnar. Skipanin er sett saman av tveimum  skipanum:  NORDPLUS,
sum miðar ímóti hægri  lærustovnum  og  NORDPLUS-junior,  sum  miðar  ímóti
miðnámsútbúgvingunum (skipanin er viðgjørd í 5.parti).

Føroyingar  eru, sum omanfyri nevnt, eisini  partur  av  NORDPLUS-skipanini,
sum  danskir  ríkisborgarar.  Gerast  Føroyar  fullveldi,  skulu  vit  verða
sjálvstøðugur limur í Norðurlandaráðnum og gjalda limaskap sum  slíkur  fyri
at kunna luttaka í NORDPLUS-skipanini.

Sum er í løtuni, kunnu føroyingar ikki søkja  um  pening  frá  NORDPLUS  til
umbýti ella uppihald í Grønlandi og Danmark, tí  tað  verður  at  rokna  sum
innanríkis.  Verða vit sjálvstøðugir limir í  Norðurlandaráðnum,  eru  hesar
forðingar ikki longur.

2 Luttøka í ES-verkætlanum og útbúgvingarætlanu.

Føroyskir granskingarstovnar kunnu óbeinleiðis taka lut í  ES-gransking  við
at knýta seg aftur at einum “systurstovni” í Norðurlondum,  sum  er  uppi  í
einum  ES-granskingartiltaki.  Slíkur  granskingarstovnur  er  við   í   ES-
verkætlan sum undirveitari. Tað merkir, at  stovnurin er  ikki  medumsøkjari
í verkætlanini, men knýttur at  einum  av  stovnunum,  sum  søkja.  Føroyski
granskingarstovnurin býður seg fram at gera partar av verkætlanini, sum  ES-
verkætlanin rindar fyri. Fyritreytin fyri at hetta ber til er,  at  føroyski
stovnurin  hevur  okkurt  serliga  dygdargott  at  bjóða,   t.d.    havfrøði
(oceanografi) á  Fiskirannsóknarstovuni.

Harafturat hava tankar verið frammi um at keypa seg við í ES-gransking.  Við
at rinda 1-2 mill. kr. ber til at sleppa við í eina  ES-granskingarætlan  og
so royna at vinna  peningin  innaftur  gjøgnum  sjálva  verkætlanina.  Aðrir
møguleikar eru, men hetta eru sera fløkt viðurskifti og  nógvar  reglugerðir
eru á økinum, sum eingin í Føroyum higartil dugir til lítar.

Tískil er ikki  neyðugt,  at  Føroyar  eru  limir  í  ES,  fyri  at  føroysk
gransking kann taka lut í evropeiskari gransking. Men tað er sera  umráðandi
at hava okkurt dygdargott at bjóða. Tað  er  harafturat  umráðandi  at  vera
limur í altjóða felagsskapi, sum ger granskingaravtalur við ES.

Viðvíkjandi møguleikunum hjá føroyingum at fáa gagn  av  útbúgvingartilboðum
í ES í dag verður víst til skipanina um útbúgvingarstuðul til lesandi  uttan
fyri Norðurlond, ÚSUN, sum  greitt verður frá í næsta broti.

3 ÚSUN (útbúgvingarstuðulsskipan til føroyingar, ið fara út um norðurlond
     at lesa.

Sum  støðan  er  í  dag,  hava  føroyingar  sama  rætt  sum  aðrir   danskir
ríkisborgarar  til   lestrarstuðul   frá   Statens   Uddannelsesstøtte,   og
føroyingar, sum leita sær uttanlands  í  lestrarørindum,  fara  úr  føroysku
lestrarstuðulsskipanini og inn í donsku skipanina, eisini  um  lisið  verður
uttan fyri Danmark.  Hóast eingi heilt neyv hagtøl eru  um  føroyingar,  sum
lesa  uttanlands,  hevur  Stuðulsstovnurin  við  støði  í  teimum,  sum  fáa
ferðaískoyti, mett, at uml.  1500  føroyingar  lesa  uttanlands,  og  flestu
teirra (93 %) velja at fara til Danmarkar.

Við   støði   í   talinum   omanfyri   ber   til   leysliga   at   meta   um
lestrarstuðulsútreiðslurnar, sum Statens Uddannelsesstøtte hevur av  lesandi
føroyingum. Um roknað verður við,  at  stuðulin  er  kr.  3.500  um  mánaðin
(hetta er umleið tað, sum fæst frá SU),  verður  árliga  upphæddin  uml.  63
mió. kr.

Afturat hesum kemur parturin, sum danska stuðulsskipanin ikki røkkur í  dag,
men  sum  verður  fíggjaður  av  ÚSUN-skipanini,  t.d.  tí  skúlagjald  ella
livikostnaður eru serliga høg, eitt  nú  tí  vit  ikki  eru  við  í  altjóða
netverkum  og  samstarvsskipanum,  ið  tryggja  okkum  atgongd   til   hægri
útbúgvingar og gransking undir somu lagaligu treytum, sum  høvdu  vit  hesar
avtalur.

Henda skipan, sum fíggjarliga javnsetur lestur  uttan  fyri  Norðurlond  við
lestur í Norðurlondum, er eitt veruligt útbúgvingarpolitiskt  frambrot,  sum
føroyska samfelagið komandi árini fer at fáa ágóðan av. Hóast  ÚSUN-skipanin
einans hevur virkað í sløk tvey ár, síggjast longu  týðiligar  broytingar  í
útbúgvingarmynstrinum,  soleiðis  at  alt  fleiri  ung  fólk  fara   út   um
Norðurlond at nema sær útbúgving.

So hvørt sum hesi fólk koma heim aftur og  –  umframt  útbúgvingina  –  hava
lært seg  mál,  mentan  og  nýggjar  hugsanarhættir,  kemur  eisini  ferð  á
samfelagsligu altjóðagerðina. Tí er  týdningarmikið  at  eggja  okkara  unga
fólki at taka útbúgvingar í ymiskum londum við at byggja út hesa tænastu  og
 harvið skapa røttu fortreytirnar.

Tilmæli:
Ynskja vit størri altjóðagerð av útbúgvingarverkinum, er neyðugt  at  byggja
út ÚSUN-skipanina og harvið skapa fíggjarligar fortreytir.

Skal fíggjarliga byrðan av hesum ikki gerast ov tung, mugu vit broyta  aðrar
fortreytir,  m.a. við at fáa  í  lag  samstarvsavtalur  við  onnur  lond  og
felagsskapir sum eitt nú ES og Norðurlond. Men tað  er  eisini  neyðugt,  at
vit í størri mun enn í dag hugsa um at fáa sum mest burtur úr tí  tilfeingi,
vit hava, og at vit tora at byggja upp alternativar útbúgvingarhættir,  eitt
nú  við   tættari  og   meira   fjøltáttaðum   samstarvi   millum   føroysku
útbúgvingarstovnarnar og við útbúgvingarstovnar í øðrum londum, m.a. við  at
nýta møguleikarnar í nýggjastu fjarskiftistøknini.
                                   ÍSKOYT.

Skjal 1: Yvirlýsing frá Føroya Landsstýri um Gransking, Tøkni og Menning
                        Løgd fyri Løgtingið  xx.xx.9.

Landsstýrið lýsir hesa politisku ætlan um leiklutin hjá gransking, tøkni  og
menning (G&M) í føroyska  samfelagnum  og  um,  hvussu  landsstýrið  fer  at
umsita hesi øki.

Grundarlag
Menningin frá ídnaðarsamfelag til vitanarsamfelag hevur árin á karmar,  krøv
og raðfestingar  á  øllum  samfelagsmótum.   Altjóðagerðin,  økt  samskifti,
handil og skjóta menningin innan tøkni og yvirhøvur ein  heimur  í  broyting
gera tað torførari at leggja ætlanir.

Ávís almenn eyðkenni kunnu staðfestast í gongdini.

Ídnaðarsamfelagið              Vitanarsamfelagið
Vøruframleiðsluvinna           Tænastuvinna
Rótfest á staðnum              Altjóðagerð
Hópframleiðsla                 Liðilig  framleiðsla
Tøknilig endurnýggjan                    Kunningartøknilig kollvelting
Miðsavning                     Miðfirring
Útbúgving í ungdómsárum                  Lívlong læra
Undirvísingargreinaøki sundurskild       Samskipan millum lærugreinir
Siðvenja                       Broytingar og mennin.

Framtøkini í vísindum og gransking hava størri ferð enn nakrantíð  og  vitan
manna um sjálvan seg, um heimin og hansara  livandi  tilfeingi,  mannamentan
og samfelag veksur støðugt. Tey samfeløg, sum ikki  støðugt  mennast,  halda
ikki tørn, men eru í vanda fyri at detta burturímillum.

Vísindi og tøkni eru undirstøði í  nútíðarsamfelagnum,  og  nýggj  vitan  er
týdningamesta keldan til framburð. Vísindalig og tøknilig vitan er meira  og
meira ein  treyt fyri at taka skilagóðar avgerðir og  fyri  at  skilja  eitt
vaksandi  tal  av  serøkjum  í  búskaparligum,  sosialum  og   mentanarligum
viðurskiftum.   Vísindaligt  áræði  á  so  nógvum  økjum  sum  gjørligt   er
avgerandi fyri at menna og varðveita eina tjóðarmentan í Føroyum.

Ein vaksandi partur av hvørjum ættarliði  í  Føroyum  leitar  sær  útbúgving
fram til lærdan háskúla og  eitt  vaksandi  lið  av  føroyingum  vinnur  sær
kunnleika um skapandi og vísindaligt arbeiðslag í  nógvum  ymiskum  greinum.
Hetta  er  týdningarmikið  tilfeingi,  sum  skuldi   komið   til   nyttu   í
mentanarligum og búskaparligum framburði í Føroyum. Arbeitt eigur  at  verða
fyri at skapa møguleikar at nýta hesa vitan í Føroyum.

Vísindi og tøkni tæna sosialum framstigum best, tá ið tey mennast  í  tøttum
sambandi við gerandisdagin og ynskini hjá fólki í Føroyum.  Men  neyðugt  er
at útvega fígging til granskingina og loyva  tí  granskingarfrælsi,  sum  er
treyt fyri vísindaligum og tøkniligum  framburði.  Eftirmetingar  og  dyggur
bygnaður í granskingarverkinum  skulu tryggja  virkisførið  í  granskingini.
Á henda hátt  kunnu  vísindi  og  tøkni  bjóða  bæði  bráðfeingisloysnir  og
loysnir fyri framtíðina.

Føroyar hava altíð nýtt minni fíggjar- og mannatilfeingi  til  gransking  og
menning enn aðrar tjóðir, sum vit samanbera okkum  við.  Alt  bendir  á,  at
gransking og tøknilig menning  mugu  styrkjast  fyri  at  tryggja  áhaldandi
búskaparligan vøkstur og  ein  støðugari  og  meira  fjøltáttaðan  búskap  í
Føroyum, ikki minst tá hugsað verður um vaksandi kappingina millum  lond  og
heimspartar í handli, tøkni og mentan.

Politikkur.
Landsstýrið vil birta upp undir breiða samfelagsliga menning, sum  byggir  á
vísindaliga  og  tøkniliga  vitan,  ið  skal  koma  aftrat   tí   eintáttaða
búskapinum, sum  næstan  bara  byggir  á  at  gagnnýta  náttúrutilfeingið  á
føroyskum land- og sjóøki. Landsstýrið ætlar tí at føra  ein  politikk,  sum
víðkar um leiklutin hjá vísindum og tøkni í búskapinum við at økja  um  tann
partin av bruttotjóðarúrtøkuni, sum  fer  til  hetta  endamál.   Landsstýrið
bjóðar samstundis tí endurnýggjaða vinnulívinum í Føroyum  til  samstarv  um
at økja realvirðið á tí tilfeingi, sum verður nýtt til G&M við 10 % um  árið
næsta 10 ára skeiðið. Um hetta eydnast, so nærkast Føroyar støðinum í  hinum
Norðanlondum.  Hetta  mál  verður  rokkið  við  at  økja   um   játtanir   á
fíggjarlógini  til grundgransking, endamálsgransking og menningarætlanir  og
at  bøta um møguleikarnar hjá feløgum og  einstaklingum  at  gera  íløgur  í
gransking og nýskapan.

Um parturin hjá G&M veksur, verður samstundis øktur  tørvur  á  at  samskipa
hetta  arbeiði  við  tørvin  í  samfelagnum,  sum  alla   tíðina   broytist.
Samfelagslig raðfesting má ganga hond í hond  við  stuðlinum  til  at  leita
eftir kunnleika í grundgransking, har dygdin á granskingini  má  hava  meira
at siga enn samfelagsliga raðfestingin.

Landsstýrið fer innanhýsis at samskipa hetta arbeiðið mest  møguligt  millum
stovnar, sum liggja undir ymiskum aðalstýrum.

Upplýsing um vísindi og tøkni eigur eftir skipaðum  leisti  at  verða  borin
fram alment, so fleiri og fleiri skilja týdningin. Undirvísingin  við  hesum
innihaldi eigur at verða styrkt  bæði í fólkaskúla,  miðnámsskúla  og  hægri
lestri. Tey, sum eru farin beinleiðis út í  arbeiðslívið,  mugu  eisini  fáa
møguleikar at vera við í hesi menning.  Upplæring  av  granskarum  eigur  at
verða styrkt við eftirútbúgving av granskarum og við øktum stuðli til  hægri
lestur.

Luttøka í millumlanda  og  altjóða  vísindaligum  samstarvi  verður  stuðlað
eftir raðfestari ætlan.

Bygnaðurin í granskingarráðnum verður endurskoðaður, so  ráðið  verður  ført
fyri at loysa hesar uppgávur.

 • Meta um støðið í vísindum og tøkni í Føroyum, nágreiniliga at fylgja  við
   tørvinum á gransking,  menning  og  útbúgving  innan  nýggjar  greinir  í
   Føroyum  og at tryggja, at úrslitini av føroyskari og  altjóða  gransking
   røkka teimum røttu brúkarunum ígjøgnum vitanardeplar.
 • Gera uppskot um, hvussu øktar játtanir skulu býtast millum verkætlanir  í
   framtíðini innan útvald  øki og eisini gera uppskot um  meira bráðfeingis
   raðfestingar og býti av árligum játtanum.
 • Gera uppskot um, hvussu vinnulívið og  onnur  uttan  fyri   hitt  almenna
   kunnu bera ein størri part av fíggingini og stuðla upp undir  nýskapan  í
   føroyskum vinnulívi.
 • Gera metingar um, hvussu fíggjar- og mannatilfeingi verður nýtt  og  gera
   uppskot til at økja um virkisførið.

Fyri at geva hesum arbeiði politiska tyngd ætlar landsstýrið tvær ferðir  um
árið at kalla saman landsstýrið, vinnunevnd løgtingsins og  granskingarráðið
saman við umboðum fyri arbeiðsgevara- og arbeiðstakarafeløgini. Á tí  fyrsta
av hesum fundum leggur granskingaráðið fram eina støðismeting av  arbeiðinum
innan gransking og menning og úrslitinum av  tí politikki, sum er lagdur  út
omanfyri. Á seinna fundinum leggur granskingaráðið fram uppskot  um,  hvussu
játtanirnar   á   fíggjarlógini   skulu   býtast.    Landsstýrismaðurin    í
undirvísingar- og mentamálum kallar inn til báðar fundirnar.


